[{"ID": 2524144, "url": "https://nos.nl/artikel/2524144-paus-gebruikt-opnieuw-denigrerende-term-over-homo-s-in-het-vaticaan", "title": "Paus gebruikt opnieuw denigrerende term over homo's in het Vaticaan ", "date_time": "2024-06-11T22:43:23+0200", "text": "Paus Franciscus heeft zich in besloten kring opnieuw denigrerend uitgelaten over homoseksuelen in het Vaticaan, meldt het Italiaanse persbureau ANSA. Volgens het persbureau gebruikte de paus opnieuw het woord \"frociaggine\", dat zoveel betekent als \"flikkerbende\". Tijdens een ontmoeting vandaag met priesters zei hij: \"Er hangt een sfeer van flikkerigheid in het Vaticaan\". Daarop zei hij dat het beter zou zijn als jonge mannen met \"homoseksuele neigingen\" niet worden toegelaten tot de priesteropleiding. Eind vorige maand kwam naar buiten dat de paus tijdens een besloten ontmoeting met een aantal Italiaanse bisschoppen dezelfde beladen term had gebruikt. Op de bijeenkomst ging het over de vraag of celibataire homoseksuele mannen toegelaten mogen worden tot een priesteropleiding. De paus antwoordde stellig van niet, want, zo zei hij, op de priesteropleidingen is er al veel te veel 'frociaggine'. Het duurde een week voor de uitspraak uitlekte via een roddelwebsite. Er werd geschokt op gereageerd, omdat Franciscus juist bekendstaat om zijn relatief tolerante houding tegenover de lhbti-gemeenschap. Het Vaticaan bevestigde in een reactie niet dat Franciscus het woord daadwerkelijk heeft gebruikt. \"De paus verontschuldigt zich bij iedereen die zich beledigd voelt\", zei een woordvoerder toen. Het was nooit zijn bedoeling om iemand te beledigen of homofobe termen te gebruiken, aldus de zegsman. Ook verdedigden mensen de paus door te zeggen dat hij de bijklank van het woord niet goed heeft ingeschat, omdat hij Argentijns en dus Spaanstalig is.  \"De storm van protesten over het gebruik door paus Franciscus van het zeer negatieve slang-woord \"frociaggine\" is nog niet overgewaaid of de paus gebruikt het opnieuw. Weer tijdens een besloten ontmoeting met geestelijken. Dit keer niet om de sfeer op de priesteropleidingen te duiden, maar om wat hij een stroming noemt aan te duiden in het Vaticaan zelf. \"Goeie jongens zijn het,\" zou hij gezegd hebben, \"maar het is beter om ze niet toe te laten tot de seminaries.\" Om reacties voor te zijn, kwam het Vaticaanse persbureau dit keer meteen met een verklaring waarin men probeerde de woorden van de paus op een vriendelijke manier weer te geven. Hij zou een oproep hebben gedaan om mensen met homoseksuele neigingen in de Kerk te ontvangen en te begeleiden. En vooral om voorzichtig te zijn bij de toelating tot de seminaries. Maar die vriendelijke verpakking kan niet verbloemen dat het weren van homoseksuelen uit het priesterschap een zeer belangrijk punt blijkt te zijn voor Franciscus. Hij benadrukt hoe welkom homo's zijn in de Kerk, maar niet als priesters. Overigens precies volgens de offici\u00eble regels opgesteld door zijn voorganger Benedictus XVI.\" "}, {"ID": 2524137, "url": "https://nos.nl/artikel/2524137-softwarebedrijf-afas-geeft-werknemers-voortaan-elke-vrijdag-betaald-vrij", "title": "Softwarebedrijf Afas geeft werknemers voortaan elke vrijdag betaald vrij", "date_time": "2024-06-11T22:28:33+0200", "text": "Softwareleverancier Afas sluit vanaf volgend jaar elke vrijdag de deur van het het hoofdkantoor in Leusden. Het personeel hoeft op die dag niet meer te werken, maar krijgt wel doorbetaald. Die vrijdag wordt door het bedrijf nu omgedoopt tot een 'ontwikkeldag', waarop werknemers bijvoorbeeld mantelzorg, vrijwilligerswerk of iets voor zichzelf kunnen doen. Die dag mogen er ook geen e-mails worden verstuurd. Afas hoopt dat werknemers de dag goed besteden. \"De hele dag netflixen, of alsnog hard aan het werk gaan bij bijvoorbeeld een ander bedrijf heeft niet onze voorkeur\", schrijft het bedrijf aan het personeel. \"Maar we gaan niet controleren wat je doet.\" Personeel dat tot nu toe vier dagen werkte, gaat er flink op vooruit: ook zij krijgen vanaf volgend jaar vijf dagen uitbetaald.  Volgens Afas is de vierdaagse werkweek mogelijk doordat de productiviteit van medewerkers in 25 jaar enorm is gestegen: van 60.000 euro per medewerker per jaar toen Afas net bestond, naar 450.000 euro in 2023. Dat is volgens het bedrijf onder meer gelukt door door automatisering en kunstmatige intelligentie toe te passen. De verwachting is dat het personeel die lijn de komende tijd doorzet. Het is dus niet de bedoeling dat op de andere dagen langer wordt doorgewerkt om de vrijdag te compenseren. Ook zegt Afas niet van plan te zijn de targets te verhogen, of extra personeel aan te nemen. Het bedrijf benadrukt verder dat het op vrijdag nog wel gewoon bereikbaar is voor klanten. Werknemers die dan moeten werken, krijgen hun 'ontwikkeldag' op woensdag.  Ook bij de Volksbank kan het personeel niet meer op vrijdag op het hoofdkantoor in Utrecht werken. De bank houdt sinds vorige week dan de deuren dicht voor medewerkers, voor hen wordt de vrijdag een offici\u00eble thuiswerkdag. \"De bezetting was op vrijdagen zo laag dat dit is besloten\", zegt een woordvoerder. \"Zo kunnen we ook de kosten terugdringen en bijvoorbeeld energieverspilling tegengaan.\""}, {"ID": 2524130, "url": "https://nos.nl/artikel/2524130-groen-licht-voor-uitbreiding-asml-in-eindhoven", "title": "Groen licht voor uitbreiding ASML in Eindhoven", "date_time": "2024-06-11T21:24:32+0200", "text": "De komst van een nieuwe campus van chipmachinemaker ASML is een flinke stap dichterbij gekomen. De gemeenteraad van Eindhoven heeft vanavond zoals verwacht ingestemd met een voorstel van het college van B&amp;W. ASML krijgt toestemming om op een groot stuk grond naast het vliegveld een complex te bouwen. Het gaat om 50 hectare die ASML tot z'n beschikking krijgt. Het bedrijf heeft nu in Nederland zo'n 23.000 medewerkers en wil in Eindhoven een campus bouwen voor nog eens 20.000 arbeidsplaatsen. Vorige week dinsdag was er in een commissievergadering al uitgebreid over het plan gesproken.  Uit een rondgang van de NOS voorafgaand aan de vergadering bleek al dat het college en ASML afstevenden op voldoende steun. PvdA, VVD, CDA en D66 lieten weten voor te zijn, GroenLinks twijfelde nog, maar stemde uiteindelijk voor. Tijdens de vergadering bleek dat OuderenApp\u00e8l- Hart voor Eindhoven en Lijst Pim Fortuyn de andere partijen zou helpen aan een meerderheid. Toch werden er ook kanttekeningen geplaatst en zorgen gedeeld, met name over de vraag of Eindhoven de enorme groei die de uitbreiding van ASML met zich meebrengt wel aan kan. Los van de 20.000 arbeidsplaatsen, is het de verwachting dat er nog eens tienduizenden extra banen bij toeleveranciers bijkomen. In totaal zou het kunnen gaan over 70.000 banen.  ASML had eerder gezegd financieel te willen bijdragen in de regio, in de vorm van 2500 euro per werknemer per jaar. Dat komt neer op een bedrag van meer dan 50 miljoen euro. De komende jaren kan het nog oplopen tot ongeveer het dubbele. Wethouder Steenbakkers benadrukte in gesprek te zijn met zowel ASML als het Rijk over steun voor de voorzieningen.  Uit onderzoek van onderzoeksbureau Newcom in opdracht van Omroep Brabant bleek onlangs dat bijna de helft van de inwoners van het nu aangewezen gebied positief is over de uitbreidingsplannen van ASML. Een derde van de ondervraagden is bang dat de regio de uitbreiding niet aan kan. Er zijn onder meer zorgen of er wel genoeg huizen zijn en of deze nog wel te betalen zijn. Het leidt tot nog meer druk op de nu al krappe woningmarkt. Ook maken mensen zich zorgen over de zorg; want zijn er wel genoeg huisartsen voor alle inwoners? De gemeente en ASML gaan nu een soort contract opstellen waarin de procedure verder wordt uitgewerkt en de afspraken die zijn gemaakt. Ook moet er voor de uitbreiding nog landbouwgrond worden aangekocht. ASML heeft ook nog geen geen definitief besluit genomen over de bouw. Het bedrijf wil eerst vergaande zekerheid hebben. Naar verwachting kan de bouw op z'n vroegst in 2026, maar vermoedelijk pas in 2027 van start gaan. Het bedrijf hoopt vanaf 2030 werknemers op de nieuwe locatie onder te brengen. "}, {"ID": 2524128, "url": "https://nos.nl/artikel/2524128-zaak-tegen-ali-b-begint-morgen-verdacht-van-verkrachting-en-aanranding", "title": "Zaak tegen Ali B begint morgen, verdacht van verkrachting en aanranding", "date_time": "2024-06-11T21:06:56+0200", "text": "Twee aanrandingen en twee verkrachtingen, daarvoor staat Ali B morgen en donderdag terecht in de rechtbank in Haarlem. De rapper zal \"op alle vragen antwoord geven\", laat zijn advocaat Bart Swier weten. De zaak draait onder andere om een melding van een verkrachting in Marokko in 2014. Deze melding is volgens verschillende media en Swier gedaan door zangeres Ellen ten Damme, iets wat de woordvoerder van het Openbaar Ministerie niet wil bevestigen. Ten Damme deed in 2014 mee aan het tv-programma Ali B en de Muziekkaravaan en ging hiervoor met de rapper naar Marokko. Daarnaast heeft een voormalige kandidaat van The Voice of Holland aangifte gedaan van een aanranding door Ali B in Amsterdam in 2018. Deze oud-kandidaat is Jill Helena, die in 2013 meedeed aan het programma, melden Swier en verschillende media. Dat is waarschijnlijk: de zangeres schreef vorige maand op Instagram dat ze in de rechtszaal gebruik zal maken van haar spreekrecht - zonder expliciet te verwijzen naar de zaak tegen Ali B. Een derde vrouw heeft aangifte gedaan van aanranding en verkrachting in Heiloo in 2018. Ali B ontkent alle beschuldigingen, laat zijn advocaat weten. De artiest en ondernemer mocht van Swier tot de zitting niet spreken over de zaak \"omdat we geen trial by media willen\". Morgen wil Ali B volgens Swier \"eindelijk zijn verhaal doen\". \"Hij heeft twee\u00ebnhalf jaar moeten wachten op de zitting.\"  De zaak rondom Ali B kwam aan het rollen na een aflevering van het online programma BOOS van Tim Hofman, begin 2022. Daarin spraken meerdere mensen over seksueel grensoverschrijdend gedrag bij RTL-talentenjacht The Voice of Holland, onder anderen door de Ali B die jaren een van de coaches was. Er zou sprake zijn van een patroon in zijn gedrag: hij zou beloftes doen over roem en vrouwen plotseling zoenen bij hem thuis of in zijn kleedkamer. Rondom de uitzending werd er meerdere keren aangifte tegen hem gedaan. Ook stopte Ali B met zijn werkzaamheden als artiest, ondernemer en partner bij zijn managementbedrijf SPEC. E\u00e9n aangifte tegen de rapper werd later geseponeerd omdat niet vaststond dat het om een strafbaar feit ging.  Ellen ten Damme zei in april 2022 in het NPO 2-programma De Geknipte Gast dat ze \"eenzelfde ervaring\" had als de slachtoffers van seksueel overschrijdend gedrag bij The Voice. Ze noemde geen naam, maar volgens het AD zei ze eerder in een podcast dat het gaat om Ali B. Ali B reageerde vervolgens op Instagram. Hij sprak van een vage beschuldiging, die niet klopt. Hij zei dat Ten Damme en hij een aantal keren hebben gezoend en geflirt, \"als twee volwassen mensen\". Dat wordt nu \"acht jaar later lelijk gemaakt en verdraaid\". Ten Damme zegt inmiddels niets meer en zal volgens het AD ook niet bij de rechtszaak aanwezig zijn. De aangifte van aanranding van de vrouw in Heiloo is pas vorige week door het OM naar buiten gebracht. Daarvoor was alleen de aangifte van verkrachting van dezelfde vrouw bekend.  In de aflevering van BOOS werden ook zanger Marco Borsato en bandleider Jeroen Rietbergen beschuldigd van seksueel wangedrag bij The Voice of Holland. Vorig jaar besloot het OM dat Borsato niet wordt vervolgd voor seksueel misbruik bij The Voice vanwege gebrek aan bewijs. Wel loopt er, los van dit tv-programma, een zaak tegen hem vanwege vermeende ontucht met een minderjarig meisje. Rietbergen werd vervolgd voor strafbare feiten zoals dwang, aanranding en verkrachting bij The Voice. Maar ook in die zaak besloot het OM vorige maand om de zaak te seponeren omdat er onvoldoende bewijs was. "}, {"ID": 2524127, "url": "https://nos.nl/artikel/2524127-kamer-wil-verbod-op-wegwerpvapes-maar-nieuwe-coalitie-verdeeld", "title": "Kamer wil verbod op wegwerpvapes, maar nieuwe coalitie verdeeld", "date_time": "2024-06-11T20:50:05+0200", "text": "De Tweede Kamer wil dat wegwerpvapes worden verboden. Een meerderheid schaart zich achter een motie van CDA en NSC waarin wordt opgeroepen om het voorbeeld van Belgi\u00eb te volgen. Het is echter de vraag of het zover komt: de aankomende coalitie is verdeeld over de e-sigaret. Vapes bevatten niet alleen nicotine, maar ook meerdere andere giftige stoffen. Onlangs toonde Amerikaans onderzoek aan dat bij het gebruik bovendien metalen vrijkomen die de hersenen en andere organen kunnen aantasten. Vooral onder jongeren groeit de populariteit van de e-sigaret. Het aantal jongeren dat vapet is de afgelopen verviervoudigd, meldden het RIVM en de gezamenlijke GGD's eind vorige maand. Bijna een op de tien tweede- en vierdeklassers vapet wekelijks.  De motie past in een rij recente maatregelen om het gebruik van de e-sigaret verder aan banden te leggen. Zo maakte het demissionaire kabinet vorige week het plan bekend om vapes vanaf volgend jaar alleen nog in 'neutrale verpakkingen' te verkopen. De motie voor een verbod kreeg brede steun, onder meer van NSC's aanstaande coalitiegenoot BBB. Maar onder meer de PVV en de VVD stemden tegen, waardoor onduidelijk is wat het nieuwe kabinet met de motie gaat doen.  Tabaksexpert Esther Croes van het Trimbos-instituut noemt een verbod een enorme stap voorwaarts om de jeugd te beschermen. \"Als je al op jonge leeftijd wordt blootgesteld aan nicotine, raak je er heel snel aan verslaafd\", zegt ze. \"En nicotine is heel ongezond, dat verstoort bijvoorbeeld de ontwikkeling van de hersenen. Daar kun je de rest van je leven last van blijven houden.\" Volgens Croes helpt een verbod omdat wetenschappelijk is bewezen dat grenzen stellen werkt. \"De meeste pubers willen zich houden aan de regels\", zegt ze. \"Voor ouders is een verbod bovendien een steun in de rug. Zij willen niet dat hun kind iets doet wat niet mag.\" De onderzoeker roept het aankomende kabinet dan ook op om de motie van de Tweede Kamer niet naast zich neer te leggen. \"Zo'n verbod is nodig om de jeugd te beschermen. Daar kan niemand toch op tegen zijn?\" "}, {"ID": 2524126, "url": "https://nos.nl/artikel/2524126-nederland-verstrikt-in-ingewikkelde-situatie-in-zeeen-rondom-china", "title": "'Nederland verstrikt in ingewikkelde situatie' in zee\u00ebn rondom China", "date_time": "2024-06-11T20:42:10+0200", "text": "China en Nederland beschuldigen elkaar van provocaties in de Oost-Chinese Zee. Een Nederlands marineschip werd er vorige week gevolgd door Chinese gevechtsvliegtuigen. Defensie noemde dat \"potentieel onveilig\" en zei dat het schip in internationale wateren voer. Tot woede van Peking, dat het zeegebied opeist en dreigt met represailles als Den Haag de inzet in het gebied niet beperkt. Vier vragen over de spanningen tussen de twee landen op zee:  Het Nederlandse marineschip Zr. Ms. Tromp is in de Oost-Chinese Zee ter ondersteuning van een maritiem samenwerkingsverband onder leiding van de VS. Samen met onder meer het Verenigd Koninkrijk, Zuid-Korea en Amerika ziet Nederland toe op handhaving van sancties tegen Noord-Korea. Die hebben de Verenigde Naties opgelegd vanwege het kernwapenprogramma van het land. De strafmaatregelen tegen Noord-Korea bestaan grotendeels uit restricties voor de import en export van olie en wapens. China heeft hiermee ingestemd maar zou volgens een voormalig sanctie-expert van de VN niet al te happig zijn op strenge naleving. Als belangrijkste handelspartner en energieleverancier van Noord-Korea is China vaker verweten dat het toch stiekem olie levert. Het Chinese regime verwerpt die beschuldiging.  Fregat Tromp was betrokken bij \"een provocatie ten oosten van Shanghai\", zei het Chinese leger in een verklaring. Het land waarschuwt Nederland dat zulke acties \"resoluut worden beantwoord\". Ook betreurt Peking de \"kwaadaardige woorden en daden van Nederland ten zeerste\". Hier is volgens experts sprake van een optelsom aan factoren. Peking zal zich door de Nederlandse verklaring gedwongen hebben gevoeld met een eigen versie van de gebeurtenissen te komen. Eerder reageerde China al in woord en daad op vergelijkbare patrouilles van de Australi\u00ebrs en de Canadezen. Ook speelt een belangrijke rol dat het Nederlandse schip op doorvaart naar de Oost-Chinese Zee de Straat van Taiwan doorkruiste. Dat ligt gevoelig, want China beschouwt dit als eigen gebied. Het zijn niet de enige wateren die de grootmacht opeist ten koste van het internationaal recht. Zo legde China eerder een uitspraak van het Arbitragehof in Den Haag naast zich neer toen het hof de Chinese claims in de Zuid-Chinese Zee onwettig verklaarde.  \"China eist zeggenschap op over heel Taiwan en het water eromheen\", zegt Meia Nouwens. Zij is expert op het gebied van China's leger en geopolitiek, verbonden aan denktank IISS in Londen. \"Met de keuze van Nederland om door de Straat van Taiwan te varen, schaart het land zich bij een groep die China tegengas geeft in de regio.\" Tromp-commandant Yvonne van Beusekom zei eerder dat Nederland zich sterk maakt voor de vrije doorvaart op handelsroutes die ook voor Nederland van groot belang zijn. \"We varen daar waar het internationaal recht zegt dat er vrije doorgang mogelijk is.\"  Een marineschip laten varen door de Straat van Taiwan en delen van de Oost-Chinese die China eenzijdig heeft opge\u00ebist, is waarschijnlijk een bewust genomen risico, zegt China-deskundige Frans-Paul van der Putten (Clingendael). \"Als relatieve buitenstaander raakt Nederland verstrikt in een heel ingewikkelde geopolitieke situatie.\" Hij doelt daarmee op de machtsstrijd tussen de VS en China in de wateren rondom de Oost-Aziatische grootmacht. \"E\u00e9n Nederlands fregat gaat het machtsevenwicht daar niet veranderen\", vervolgt Van der Putten. Terwijl het marineschip in geval van een misrekening of escalatie wel direct betrokken kan raken, waarschuwt hij. Het ministerie van Defensie verwijst desgevraagd naar eerder persberichten over de kwestie. Van der Putten: \"Als de regering goed heeft nagedacht over de risico's, dan zou het goed moeten worden uitgelegd. Maar dat heb ik nog niet zien gebeuren.\" China-kenner Nouwens erkent dat de missie niet zonder risico is, maar vindt dat Nederland een belangrijk signaal afgeeft tegen de groeiende militaire assertiviteit van Peking. \"Nederland is nou eenmaal al verwikkeld in de geopolitieke strijd tussen het Westen en China.\" Ze verwijst naar opgelegde exportbeperkingen en waarschuwingen vanuit Nederlandse inlichtingendiensten voor Chinese inmenging.  De afgelopen jaren zijn er talloze incidenten geweest met (marine)schepen in de regio. Van botsingen tussen Filipijnse en Chinese schepen tot afschrikking met militaire middelen, zoals drones, helikopters en straaljagers. Desondanks verwachten Nouwens en Van der Putten niet dat de situatie op korte termijn escaleert. \"Hoe meer de militaire activiteit groeit, hoe groter de kans op een misrekening of menselijke fout\", zegt Nouwens. \"Zoiets kan leiden tot een crisis, maar alle betrokken landen proberen dat te voorkomen.\" Partijen hebben onderling afspraken gemaakt die moeten dienen als vangnet, legt ze uit, zodat er snel kan worden gede-escaleerd. "}, {"ID": 2524123, "url": "https://nos.nl/artikel/2524123-vn-coordinator-kaag-gaza-gevaarlijkste-plek-ter-wereld-voor-hulpverlening", "title": "VN-co\u00f6rdinator Kaag: 'Gaza gevaarlijkste plek ter wereld voor hulpverlening'", "date_time": "2024-06-11T19:47:05+0200", "text": "Gaza is op dit moment de gevaarlijkste plek ter wereld voor hulpverlening\", zegt Sigrid Kaag. De voormalig minister van Financi\u00ebn en Buitenlandse Zaken is sinds januari VN-co\u00f6rdinator Humanitaire Hulp en Wederopbouw in Gaza. De NOS spreekt haar in Jordani\u00eb over haar werk en ervaringen. Daar wordt vandaag een internationale noodconferentie gehouden over noodhulp voor Gaza. Het is voor het eerst dat Kaag Nederlandse media te woord staat in haar huidige functie.  Ze is de afgelopen maanden meerdere keren in Gaza geweest. De vernietiging is enorm, vertelt ze. \"Ik denk dat er zich geen woorden voor lenen, zo dramatisch is het. Het wordt vaak beschreven als hel op aarde en ik denk dat dat juist is.\" Het zijn bezoeken die beklijven. \"Het is heel zwaar. Uiteindelijk ben ik de bezoeker. Ik heb het recht om te vertrekken. Maar de mensen die daar wonen, de kinderen, de weduwen, degenen die aan het overleven zijn met het minimale, die hebben geen kans op vertrek.\" Bekijk hier beelden van het interview met Kaag en beelden van haar in Gaza:  Haar plan is om vanaf half juni deels in Gaza te gaan wonen en vanuit daar te werken. \"Ik geloof altijd dat je vanuit het veld moet werken. Je kunt niet alleen goede idee\u00ebn bedenken vanuit New York of vanuit de regio. Je moet er zijn.\"  Lange tijd hield Isra\u00ebl hulpverlening aan Gaza tegen door de grensovergangen dicht te houden. Kaag ziet dat daar sinds begin april verandering in is gekomen en er meer hulp de Gazastrook binnenstroomt, maar voldoende is het niet. Ze verwijst naar de Isra\u00eblische inval in Rafah begin mei. Sindsdien is de grensovergang tussen Egypte en de Gazastrook dicht en zijn een miljoen Palestijnen opnieuw op de vlucht. \"Ze hebben weer hun plastic tentjes moeten oppakken en zijn met z'n allen op een nog veel kleinere plek gaan zitten. Dat bemoeilijkt de hulpverlening en de veiligheid binnen de Gazastrook. Al zijn er voorraden aan de grens, dan is het ontzettend moeilijk en vaak heel onveilig om \u00fcberhaupt tot hulpverlening en distributie over te gaan.\" Het EU-orgaan voor Civiele Bescherming en Humanitaire hulp deelt vandaag deze beelden op X. Volgens het orgaan staan meer dan 2000 vrachtwagens te wachten in Egypte om de grens over te mogen:  Kaag spreekt met leden van het Isra\u00eblische oorlogskabinet om de noodhulp zo goed mogelijk te co\u00f6rdineren. Ook heeft ze premier Netanyahu twee keer ontmoet. \"We bespreken de moeilijke punten en kijken ook naar waar er wel voortgang geboekt is.\" Meer wil ze over die gesprekken niet kwijt.  De vraag hoelang de wederopbouw van Gaza na de oorlog zal duren, vindt Kaag lastig te beantwoorden. Dat hangt volgens haar van allerlei factoren af, zoals de toegang tot het gebied en de financiering. \"Maar dat het onder de beste scenario's een heel aantal jaren zal duren, is wel duidelijk.\" De timing van de conferentie in Jordani\u00eb is volgens haar belangrijk. Gisteren nam de VN-Veiligheidsraad een resolutie aan over een onmiddellijk staakt-het-vuren in Gaza. \"Laten we kijken of dat nieuw perspectief gaat geven. En wij moeten met z'n allen klaarstaan om nog veel meer te doen om die kans en dat raampje dat opengaat als er een staakt-het-vuren is ten volle te benutten. Want de burgerbevolking in Gaza heeft veel te lang moeten wachten.\"  In de VN-Veiligheidsraad is gisteren een resolutie aangenomen over een staakt-het-vuren in de Gazastrook. Het gaat om het plan dat de Amerikaanse president vorige maand presenteerde. Dat voorziet onder andere in een permanent staakt-het-vuren, volledige terugtrekking van het Isra\u00eblische leger uit de Gazastrook en een ruil van Isra\u00eblische gijzelaars tegen Palestijnse gevangenen in Isra\u00ebl. Hamas heeft inmiddels laten weten de resolutie te accepteren en is bereid verder te onderhandelen over de details. Vanuit Isra\u00ebl is nog geen offici\u00eble reactie. De wederopbouw van Gaza is dus nog een hele klus, toch heeft Kaag niet getwijfeld toen ze ja zei tegen haar nieuwe baan. \"Er zijn zaken in het leven van dusdanig morele verantwoordelijkheid dat je je niet moet afvragen of het een kans van slagen heeft. Het is meer de vraag of ik wil proberen mijn bijdrage te leveren aan een van de grootste crises op dit moment. Die heel belangrijk is, niet alleen voor Isra\u00ebl en de mensen in Gaza of op de Westelijke Jordaanoever, maar voor de bredere regio.\" "}, {"ID": 2524121, "url": "https://nos.nl/artikel/2524121-kritiek-op-inzet-nieuwe-kroongetuige-hij-is-al-veroordeeld-en-kent-het-dossier", "title": "Kritiek op inzet nieuwe kroongetuige: 'Hij is al veroordeeld en kent het dossier'", "date_time": "2024-06-11T19:38:51+0200", "text": "Vandaag werd bekend dat het Openbaar Ministerie (OM) opnieuw een kroongetuige gaat gebruiken in een strafproces. Een beproefde methode, maar zeker na het Marengo-proces ook zeer omstreden. Terwijl het OM vaker kroongetuigen wil inzetten, pleiten deskundigen juist voor meer terughoudendheid. Het OM wil het opsporingsmiddel inzetten in de zaken rond twee moorden in Amsterdam en Rotterdam in 2020, een poging daartoe in datzelfde jaar en de beschieting van een club in Amsterdam. Om de opdrachtgevers en betrokkenen te kunnen opsporen, is een 29-jarige man als kroongetuige aangewezen. Deze Dominique K. werd in 2022 tot 15 jaar cel veroordeeld voor de moord in Amsterdam. Hij had het peilbaken gekocht en ge\u00efnstalleerd waarmee schutters de auto konden volgen van de man die werd vermoord. \"Het is best bijzonder, want kroongetuigen worden simpelweg niet veel ingezet\", zegt Sven Brinkhoff, hoogleraar strafrecht aan de Universiteit van Amsterdam. \"Kennelijk is het nu toch weer gelukt om een deal te sluiten.\"  Er spelen allerlei bezwaren bij de inzet van kroongetuigen, zegt Brinkhoff. \"De betrouwbaarheid van de kroongetuige, maar ook de veiligheid. Aan de andere kant heeft het ook zijn waarde. Maar wat mij betreft is het een weegschaal die te ver overhelt naar de kant van de gevaren.\" Het OM wil via verklaringen van K. achterhalen wie de opdrachtgevers zijn, constateert de strafrechthoogleraar. \"Opsporingstechnisch is dat natuurlijk heel goed.\" Maar desondanks pleit hij voor terughoudendheid om hiervoor een kroongetuige in te zetten. \"Je kunt praten met mensen uit het milieu, zonder dat je ze aanmerkt als kroongetuige. Of op andere manieren bewijs verzamelen, door het tappen van telefoons en het hacken van versleutelde communicatieapparatuur. Dat heeft de laatste jaren ook veel opgeleverd\", zegt Brinkhoff.  Dat K. meewerkt is overigens niet alleen om strafvermindering te krijgen. Het is ook omdat hij zich ernstig zorgen maakt over zijn veiligheid; hij staat op een dodenlijst. In ruil voor bescherming is hij gaan praten met justitie. Het OM wil nog niets zeggen over de precieze inhoud van zijn verklaring, behalve dat K. belangrijke informatie heeft verstrekt \"over zowel zijn eigen rol als die van opdrachtgevers en uitvoerders\". De verwachting is dat zijn verklaring tot nieuwe aanhoudingen leidt. Strafrechtadvocaat Sander Janssen is kenner van de kroongetuigenregeling. Ook hij bepleit grote voorzichtigheid met de inzet van kroongetuigen, zeker als het iemand is die zelf al is veroordeeld. \"Zo'n verdachte kent het dossier al en heeft dus veel extra informatie. Hij kent de zwakke plekken en weet waar het belang in een zaak ligt. Het is niet voor niets dat je in Itali\u00eb alleen kroongetuige mag worden als je het dossier nog niet kent.\" In het geval van Dominique K. is dat dus niet zo. Hij is ook schuldig bevonden aan een gewapende overval op een belwinkel in Alphen aan de Rijn. Deze zaak en de Amsterdamse moordzaak lopen in hoger beroep. \"Het is dus wel bijzonder dat hij in eerste aanleg veroordeeld is en ook al het hele dossier kent en nu overstapt naar politie en OM\", zegt Brinkhoff.  Volgens Janssen is het vaak heel lastig om te controleren of het echt waar is wat een kroongetuige zegt. Hij verwijst naar de recente uitspraak van het gerechtshof Leeuwarden over de Marumse zwembadmoord. Ook in die zaak werd een van de veroordeelden kroongetuige. Achteraf blijkt hij stevig te hebben gelogen en knutselde hij zelfs vals bewijsmateriaal in elkaar. Het hof verklaarde een groot deel van zijn verklaringen onbruikbaar. \"Het hof benadrukte dat het inzetten van kroongetuigen die zelf al veroordeeld zijn, extra risicovol is. Zij hebben n\u00f3g meer te winnen bij het afleggen van belastende verklaringen. Dat is iets om ook in deze nieuwe zaak goed op te letten.\" En dan is er nog de kwestie van de veiligheid van de betrokkenen. De Onderzoeksraad voor Veiligheid kwam vorig jaar met een hard oordeel over het proces tegen Ridouan Taghi en de moorden rond kroongetuige Nabil B. Of het dit keer verantwoord is om een kroongetuige in te zetten, zal de tijd leren, zegt Brinkhoff. \"De vraag is ook of dit keer het gevaar net zo groot is. Het is wel zo dat het gevaar levenslang aan hem zal kleven, omdat mensen hem willen straffen voor het verraad dat hij heeft gepleegd.\" "}, {"ID": 2524118, "url": "https://nos.nl/artikel/2524118-opnieuw-therapeut-oostvaarderskliniek-ontslagen-vanwege-relatie-met-patient", "title": "Opnieuw therapeut Oostvaarderskliniek ontslagen vanwege relatie met pati\u00ebnt ", "date_time": "2024-06-11T19:14:17+0200", "text": "Opnieuw is een therapeut van de tbs-kliniek in Almere ontslagen vanwege een relatie met een pati\u00ebnt. Dat meldt de Dienst Justiti\u00eble Inrichtingen (DJI). In april werd ook een therapeut van dezelfde kliniek om dezelfde reden de laan uitgestuurd. Bij de kliniek bestonden vermoedens van een ongepaste relatie tussen de sociotherapeut en de pati\u00ebnt. Vervolgens is er intern onderzoek gedaan. De therapeut is vandaag op staande voet ontslagen. Directeur Elles Tillema-van Loo van de Oostvaarderskliniek schrijft in een verklaring: \"Niet-professionele relaties tussen medewerkers en pati\u00ebnten zijn schadelijk voor pati\u00ebnten, die van ons afhankelijk zijn. En ook voor de collega's die hun werk wel elke dag integer uitvoeren.\"  In 2022 werd een onafhankelijk onderzoek ingesteld naar de Oostvaarderskliniek na meerdere meldingen van misstanden, schrijft Omroep Flevoland. Een medewerker bleek een pati\u00ebnte te hebben gedwongen tot seksuele handelingen en een leidinggevende werd op non-actief gesteld vanwege signalen over grensoverschrijdend gedrag tegen meerdere medewerkers.  Uit het onderzoek bleek dat medewerkers onvoldoende waren beschermd. Ze waren vooral bezig met de pati\u00ebnten en minder met hun eigen sociale veiligheid, was een van de conclusies. "}, {"ID": 2524117, "url": "https://nos.nl/artikel/2524117-rutte-in-berlijn-geen-militairen-wel-meer-luchtafweeronderdelen-naar-oekraine", "title": "Rutte in Berlijn: geen militairen, wel meer luchtafweeronderdelen naar Oekra\u00efne", "date_time": "2024-06-11T18:55:29+0200", "text": "Nederland heeft geen plannen om militaire instructeurs naar Oekra\u00efne te sturen, zoals de Franse president Macron heeft aangekondigd. Dat zegt demissionair premier Rutte op een Oekra\u00efnetop in Berlijn tegen de NOS. \"Je moet altijd creatief nadenken en dat waardeer ik aan de Fransen, maar Nederland heeft geen voornemen dit te doen.\" Het opleiden van militairen op Oekra\u00efense bodem is volgens Macron effici\u00ebnter. Rutte houdt liever vast aan training buiten Oekra\u00efne. Op de vraag of hij de beslissing hiertoe moet worden overgelaten aan de nieuwe regering zegt hij: \"We stellen niks uit, want op dit punt zijn we missionair.\" Rutte komt wel met een andere toezegging aan Oekra\u00efne: de levering van drie lanceerinstallaties en een radarsysteem voor een extra Patriot-luchtafweersysteem. \"Dat is het hart van het systeem. We zijn druk met andere landen om systeem compleet te maken\", zegt Rutte. Duitsland leidt het initiatief om Oekra\u00efne van meer luchtafweer te voorzien, om de energiesector en steden te beschermen. Ook zegt Nederland 138 miljoen euro toe aan nieuwe steun.  Vandaag en morgen vindt een top over de Oekra\u00efense wederopbouw in Berlijn plaats, maar deze conferentie is ook nadrukkelijk een 'wapenconferentie', zei de Duitse vicekanselier Habeck vanochtend voor aanvang. De beste 'wederopbouw' is voorkomen dat het nodig is, zo wordt gesteld. Over die militaire steun maakt Rutte zich geen zorgen. De nieuwe regering zal vast blijven houden aan militaire steun en ook elders in Europa ziet hij voldoende steun. Over de uitslag van de Europese verkiezingen, waarbij bijvoorbeeld in Duitsland Ruslandgezinde partijen groter werden, wilde hij niets zeggen. \"Daar zitten wagonladingen geschminkte mensen voor klaar om in talkshows commentaar op te geven.\"  De Oekra\u00efnetop is een van de laatste internationale toppen van Rutte als (demissionair) premier, maar de verwachting is dat hij nog veel toppen als NAVO-secretaris-generaal zal bijwonen. Drie landen (Hongarije, Slowakije en Roemeni\u00eb) houden die benoeming nog tegen. \"Het is echt nog niet rond, maar ik blijf optimistisch\", zei Rutte daar desgevraagd over. \"Het is aan anderen om hen over te halen. Als ik zeg: stem op mij, dan willen ze daar iets voor terug van Nederland en dat gaat niet.\" Ook de Duitse bondskanselier Scholz kijkt nadrukkelijk naar andere landen om de steun aan Oekra\u00efne op te voeren. Scholz kondigde aan op de G7-top zijn bondsgenoten daar op te wijzen. Duitsland levert aanzienlijk meer steun dan andere grote landen als Frankrijk en Itali\u00eb, maar komt in de beeldvorming over als traag en treuzelend. Zelensky zei vandaag echter herhaaldelijk dat Berlijn een 'leidersrol' speelt binnen het Westen. In eigen land kampt de Duitse regering met een relatief sterk geluid tegen wapensteun aan Oekra\u00efne. Ruslandgezinde partijen als de radicaal-rechtse AfD en conservatief-linkse BSW boekten dit weekend winst bij de Europese verkiezingen. Vrijwel de gehele AfD- en de voltallige BSW-fractie boycotten vandaag de toespraak van Zelensky in de Duitse Bondsdag.  De top zelf is bedoeld om zoveel mogelijk investeringen op te halen. \"Het beste moment om te investeren is nu!\" klinkt het. Want geld is er zeker. Bij de editie van vorig jaar werd 60 miljard euro opgehaald. Het belangrijkste was de toezegging van de EU om tot 2027 zo'n 50 miljard te investeren in de wederopbouw en Oekra\u00efne economisch op de been te houden. En ook nu worden nieuwe toezeggingen gedaan. Uit onderzoek van BNR bleek eerder dat Nederlandse bedrijven relatief weinig 'profiteren' van alle wederopbouwgelden. Demissionair minister Van Weyenberg (D66) zegt dat er gewerkt wordt aan allerlei regelingen om bedrijven aan te moedigen te investeren in Oekra\u00efne. \"Net nog vroeg iemand om naar de aansprakelijkheidsverzekeringen te kijken. Daarom zijn we hier\", zegt hij op de top. De wederopbouw biedt namelijk veel kansen voor het Nederlandse bedrijfsleven, van ingenieurs tot landbouw, zegt hij. \"Het is dubbel, maar een kans voor een Nederlands bedrijf is tegelijk een redding voor Oekra\u00efne. Je helpt Oekra\u00efne op een cruciaal moment en doet zelf een slimme investering.\"  Een ander resultaat van de top is de lancering van een programma om 180.000 Oekra\u00efners bij of om te scholen voor beroepen die cruciaal zijn voor de wederopbouw. Ook Nederland draagt daaraan bij. Ursula von der Leyen, die opnieuw voorzitter van de Europese Commissie hoopt te worden, had nog een andere toezegging: volgende maand wordt de eerste lichting van winsten op bevroren Russische tegoeden overgemaakt. Ook zei ze dat de EU-toetredingsgesprekken nog deze maand zouden moeten beginnen. Komend weekend zien veel deelnemers van de top elkaar opnieuw. Dan wordt in Zwitserland een vredestop voor Oekra\u00efne gehouden. Volgens de organisatie komen 90 landen. Rusland stuurt niemand. "}, {"ID": 2524116, "url": "https://nos.nl/artikel/2524116-maatsen-toch-bij-selectie-oranje-vader-brengt-snel-oranje-tenue-vanuit-vlaardingen", "title": "Maatsen toch bij selectie Oranje, vader brengt snel Oranje-tenue vanuit Vlaardingen", "date_time": "2024-06-11T18:45:20+0200", "text": "Wat doe je als de vader bent van Ian Maatsen en hoort dat je zoon op het laatste moment toch is opgeroepen om het Nederlands elftal te versterken op het EK? Dan stap je linea recta in de auto vanuit Vlaardingen naar Duitsland om Oranje-spullen te brengen. Vader Edward Maatsen is inmiddels al aangekomen in Duitsland om zijn zoon te steunen, zegt hij bij Rijnmond. Twee weken geleden was er nog de enorme teleurstelling bij de 22-jarige speler van Borussia Dortmund: hij zat niet bij de definitieve EK-selectie van Oranje. Die teleurstelling moest hij snel aan de kant zetten, want later die week speelde hij de finale van de Champions League tegen Real Madrid. Na die finale was het tijd voor een welverdiende vakantie in Griekenland.  Maar toen kwam op een boot bij het Griekse Mykonos een telefoontje. Of hij als een speer naar Duitsland kan komen, als vervanger van de geblesseerde Frenkie de Jong in de EK-selectie van het Nederlands elftal.  \"Ian wilde eerst naar Nederland komen, maar dat leek ons geen goed idee\", vertelt Edward Maatsen. Terwijl zijn zoon vanuit Griekenland naar Dortmund vliegt, rijden hij en zijn vrouw vanuit Vlaardingen naar het westen van Duitsland. In de kofferbak liggen onder meer voetbalschoenen, de Oranje-koffer en nog wat priv\u00e9-spullen van Ian. Het weerzien met zijn ouders in het appartement in Dortmund duurt niet lang. Ian pakt zijn spullen en moet meteen naar Wolfsburg. Daar, op zo'n drie uur rijden van Dortmund, heeft het Nederlands elftal de komende EK-weken haar basiskamp opgeslagen.  Waar zoon Ian gaat, gaan zijn ouders. En dus zijn ze de komende weken ook in Duitsland. Al zal zoonlief tijdens het Europees kampioenschap wat minder tijd voor de familie hebben dan tijdens een regulier voetbalseizoen bij Borussia Dortmund. \"Hij weet in ieder geval dat wij er voor hem zijn. We hebben hem nooit in de steek gelaten. Het voelt voor hem vertrouwd dat wij in de buurt zijn\", zegt vader Edward.  Wil jij het EK nou in volle glorie meebeleven? Meld je dan nu aan voor Studio Fu\u00dfball. Ons dagelijkse programma tijdens het EK voetbal in Duitsland. En weet je wat? Als jij je nu aanmeldt om erbij te zijn in Baarn, zit je er helemaal gratis bij! Dit is de link om je aan te melden voor \u00e9\u00e9n van de avonden Ian Maatsen maakte nog geen minuten bij het 'grote' Oranje (wel bij Jong Oranje). Dat hij de komende weken misschien zijn debuut mag maken tijdens een eindtoernooi is een \"cadeautje\", vinden zijn ouders. \"Hij heeft bijna alle jeugdelftallen van Oranje doorlopen, dus het is niet een enorme verrassing dat hij nu bij het grote Oranje zit. Leuk voor ons, goed voor zijn cv.\" Toch zal het niet vanzelf gaan, denkt vader Maatsen. \"Daar zal hij hard voor moeten werken. Hij moet zichzelf blijven triggeren om op dit niveau te blijven. En dat op deze leeftijd al kunnen, is niet makkelijk. Je bent als ouder supertrots en doet er alles aan om het in goede banen te leiden en alles eromheen zo stabiel mogelijk te houden.\"  Op het cv van Ian Maatsen prijkt alweer bijna zes jaar Chelsea, dat hem tussendoor uitleende aan Charlton Athletic, Coventry City, Burnley en dus Borussia Dortmund. Daarvoor speelde hij onder meer in de jeugd van Feyenoord en Sparta. De carri\u00e8re van zoon Ian maakt vader Edward trots. Maar, \"de eindbestemming is nog niet bereikt\", zegt hij. \"Het is een reis. We zijn er nog niet. We doen er alles voor om de droom te verwezenlijken.\" Die droom is de wereldtop halen. Met een Champions League-finale en binnenkort een EK komt die wereldtop aardig in de buurt. "}, {"ID": 2524114, "url": "https://nos.nl/artikel/2524114-grootste-windpark-noordzee-wordt-gebouwd-door-pensioenfonds-abp-en-vattenfall", "title": "Grootste windpark Noordzee wordt gebouwd door pensioenfonds ABP en Vattenfall", "date_time": "2024-06-11T18:32:50+0200", "text": "De overheid is er in geslaagd het grootste Nederlandse windpark op zee aan te besteden. Het gaat om het windpark IJmuiden Ver dat met 4 gigawatt, in 2029 5,5 miljoen huishoudens van elektriciteit kan voorzien. Het windpark dat ruim 62 kilometer uit de kust komt te liggen is opgesplitst in twee delen die worden gebouwd door pensioenfonds ABP en energiebedrijf Vattenfall. Het eerste deel (IJmuiden Ver Alpha) wordt op zee gebouwd door pensioenfonds ABP in samenwerking met het Schotse energiebedrijf SSE Renewables onder de naam Noordzeker. Voorwaarde voor de bouw is dat er bijgedragen wordt aan de bescherming en het herstel van de natuur in de Noordzee. Zo zal er bij het ontwerp van de windturbines meer rekening gehouden worden met de bescherming van vogels. Het tweede deel van het park (IJmuiden Ver Beta) wordt gebouwd door het Zweedse energiebedrijf Vattenfall in samenwerking met het Deense CIP onder de naam Zeevonk II. De nadruk bij de bouw van dit park ligt op een betere inpassing in het energiesysteem. De bedrijven gaan in Rotterdam, waar de stroom aan land komt, een waterstoffabriek bouwen. Op de momenten dat er meer elektriciteit wordt opgewekt dan er afgenomen kan worden, kan er met de elektrolyser duurzame waterstof worden geproduceerd.  Dat er genoeg belangstelling was om deze windparken te gaan bouwen is een opsteker voor demissionair minister Jetten voor Klimaat en Energie. Vorig jaar liep de Britse overheid nog een blauwtje bij een vergelijkbare aanbesteding. Geen enkel bedrijf tekende toen in omdat er volgens de bedrijven te weinig rekening werd gehouden met de hoog opgelopen kosten voor de bouw van windparken op zee. \"De marktomstandigheden zijn ingewikkelder geworden, dus ik ben extra blij dat deze partijen de windparken op zee willen bouwen\", zegt hij in een reactie. De bedrijven konden bij intekening voor het eerst ook een jaarlijks bedrag bieden om in aanmerking te komen voor de opdracht. Zo betalen ABP en SSE Renewables jaarlijks ruim een miljoen euro aan de overheid voor een periode van veertig jaar. Vattenfall en het Deense CIP betalen zelfs jaarlijks 20 miljoen euro aan de staat, eveneens voor een periode van veertig jaar. Pensioenfonds ABP heeft samen met andere pensioenfondsen recent aangeboden 'miljarden' te willen investeren in de energietransitie in Nederland. Omdat ABP zich ook wil richten op een betere bescherming van de natuur in en boven de Noordzee, besloot het eerder zelf mee te gaan bouwen. Hiervoor heeft het de samenwerking gezocht met het Schotse SSE Renewables dat al veel Britse windmolenparken heeft gebouwd en op dit moment werk aan het allergrootste windpark bij de Doggersbank. "}, {"ID": 2524111, "url": "https://nos.nl/artikel/2524111-fransman-overleden-bij-russische-lanceerbasis-in-kazachstan", "title": "Fransman overleden bij Russische lanceerbasis in Kazachstan", "date_time": "2024-06-11T18:06:51+0200", "text": "Een 25-jarige Fransman is in Kazachstan omgekomen bij de Russische raketlanceerbasis Bajkonoer. Volgens het Russische staatspersbureau RIA bezweek hij aan de hitte toen hij op weg was om de basis illegaal binnen te komen.  De man zou enkele dagen terug samen met een 27-jarige landgenoot zijn aangekomen in Almaty, de grootste stad in het zuidoosten van Kazachstan. De twee zouden het plan hebben opgevat om door de steppe te lopen naar de kosmodroom van Bajkonoer. Bajkonoer is de grootste raketlanceerbasis ter wereld en ligt op een afgelegen plaats in woestijngebied, zo'n 200 kilometer ten oosten van het Aralmeer. Sinds het uiteenvallen van de Sovjetunie huurt Rusland de basis van Kazachstan. Bajkonoer is een geliefde bestemming onder ruimtevaartliefhebbers omdat er onder meer nog oude spaceshuttles uit de Sovjettijd staan. Toegang is alleen toegestaan onder strenge voorwaarden. Toeristen proberen er geregeld illegaal binnen te komen.  Op de steppe rond de basis was het tijdens de tocht van de twee Fransen 32 graden en er was nergens schaduw. Op het Russische Telegramkanaal 112 staat dat de 25-jarige reiziger herhaaldelijk een bloedneus kreeg en uiteindelijk bewusteloos neerviel. Zijn metgezel zou zich naar de dichtstbijzijnde weg hebben gespoed, waar hij door een Kazachse politiepatrouille werd gevonden. Het lukte hem niet aan de Kazachse agenten uit te leggen dat zijn vriend in nood was, aldus het Telegramkanaal. Ze brachten hem naar een controlepost, waar hij wel zijn verhaal kon doen. Toen agenten het slachtoffer daarna gingen zoeken, bleek hij al overleden. Er werden geen sporen van geweld op zijn lichaam gevonden. Volgens het Telegramkanaal was er mogelijk sprake van uitdroging of hartfalen. Er is een onderzoek ingesteld."}, {"ID": 2524107, "url": "https://nos.nl/artikel/2524107-hunter-biden-schuldig-bevonden-aan-overtreden-wapenwet", "title": "Hunter Biden schuldig bevonden aan overtreden wapenwet", "date_time": "2024-06-11T17:31:11+0200", "text": "Een jury in de Verenigde Staten heeft Hunter Biden schuldig bevonden aan het overtreden van de wapenwet. De zoon van de Amerikaanse president is veroordeeld op alle drie de punten waarvoor hij was aangeklaagd. Een straf wordt later bepaald. Biden jr. riskeert in theorie maximaal 25 jaar cel. De verwachting is echter dat hij een veel lichtere straf krijgt, omdat het zijn eerste veroordeling is.  Het proces draait om een wapenaanvraag die Hunter Biden in 2018 deed. Bij die aanvraag vulde hij in dat hij geen drugs gebruikte, terwijl hij in die tijd met een drugsverslaving kampte. De 54-jarige Biden werd aangeklaagd voor liegen tegen een wapenhandelaar en valsheid in geschrifte. De derde aanklacht was het illegaal bezitten van een wapen gedurende elf dagen. De verdediging van Hunter Biden voerde aan dat hij er ten tijde van de aanvraag van overtuigd was dat hij op dat moment niet verslaafd was. Achteraf is hij daar anders over gaan denken, zeiden zijn advocaten.  De twaalfkoppige jury had een paar uur nodig om tot de schuldigverklaring te komen. Volgens aanwezige journalisten reageerde Biden jr. met weinig zichtbare emotie op het oordeel. Het is in de VS de eerste keer dat een kind van een zittend president is veroordeeld. Hunters vader Joe Biden woonde geen van de zittingen bij en heeft zich in het openbaar ook niet inhoudelijk uitgelaten over de rechtszaak. Hij zei eerder dat hij geen gratie zal verlenen als het tot een veroordeling zou komen. In een nieuwe verklaring zegt president Biden dat hij de uitkomst van de zaak respecteert en dat hij trots is op zijn zoon. \"Jill en ik zullen er altijd met onze liefde en steun zijn voor Hunter en de rest van ons gezin. Niets kan daar iets aan veranderen.\"  \"De uitspraak is geen verrassing: Hunter Biden heeft zelf in zijn autobiografie beschreven dat hij in 2018 verslaafd was en dat wordt nu tegen hem gebruikt. Ook had hij justitie vorig jaar al een bekentenis aangeboden als hem geen straf zou worden opgelegd, maar die schikking werd door de rechter verworpen. De veroordeling kan president Biden stemmen kosten bij de aanstaande verkiezingen, te meer doordat zijn zoon in het najaar ook nog terechtstaat voor belastingontduiking. Toch zijn de zaken tegen Hunter voor de Republikeinen lastig politiek uit te buiten, want het toont aan dat justitie geen verlengstuk is van de regering-Biden, zoals Donald Trump en zijn aanhangers voortdurend claimen. Immers, justitie pakt niet alleen Trump, maar ook de zoon van de president aan. Bovendien worden ook twee Democratische parlementsleden vervolgd.\" "}, {"ID": 2524106, "url": "https://nos.nl/artikel/2524106-verdeling-kabinetsposten-bekend-migratie-naar-pvv-financien-naar-vvd", "title": "Verdeling kabinetsposten bekend: Migratie naar PVV, Financi\u00ebn naar VVD ", "date_time": "2024-06-11T17:22:05+0200", "text": "In het nieuwe kabinet-Schoof krijgt de PVV vijf ministers, de VVD en NSC allebei vier en BBB twee. Er komen 12 of 13 staatssecretarissen. Dat melden Haagse bronnen aan de NOS. De PVV zal onder meer een minister voor Migratie leveren, de VVD krijgt Financi\u00ebn en BBB Landbouw. De post Binnenlandse Zaken gaat naar NSC.  De PVV krijgt vijf ministers: naast Migratie ook Zorg, Buitenlandse Handel en Ontwikkelingssamenwerking, Economische Zaken en Infrastructuur. De PVV levert staatssecretarissen op Zorg, Justitie, Binnenlandse Zaken en Infrastructuur.  De VVD kan rekenen op vier ministersposten. Naast Financi\u00ebn krijgt de VVD ook Justitie, Defensie en het ministerie van Klimaat en Groene Groei, een nieuwe naam dus. VVD-staatssecretarissen komen op Onderwijs, Sociale Zaken en Volksgezondheid, Welzijn en Sport.  Ook de NSC krijgt vier ministerposten. NSC levert naast Binnenlandse Zaken ook Buitenlandse Zaken, Sociale Zaken en Onderwijs. NSC krijgt twee staatssecretarissen op Financi\u00ebn en een op Justitie.  De twee ministers voor BBB gaan naar Landbouw en Wonen. De BBB-staatssecretarissen komen op Landbouw en Defensie en op een nog onbekend ministerie. BBB krijgt daarmee dus zowel de minister als de staatssecretaris van Landbouw.  Voor de PVV is nog niet duidelijk wie de vicepremier wordt, maar de naam van Gidi Markuszower wordt genoemd. Hij zou ook minister voor Migratie worden. Sophie Hermans (VVD) zou minister van Klimaat worden en tevens vicepremier. Naar verluidt wordt NSC-Kamerlid Eddy van Hijum minister van Sociale Zaken \u00e9n vicepremier. Ook in beeld als vicepremier is Mona Keijzer (BBB), die minister van Wonen zou worden. Andere opvallende namen die worden genoemd zijn Fleur Agema (PVV) als minister van Zorg, Eelco Heinen (VVD) als minister van Financi\u00ebn en Ruben Brekelmans (VVD) als minister van Defensie. David van Weel (VVD), oud-raadsadviseur van premier Rutte, wordt genoemd als minister van Justitie. Folkert Idsinga (NSC) wordt waarschijnlijk staatssecretaris van Financi\u00ebn en Caspar Veldkamp (NSC) zou in beeld zijn als minister van Buitenlandse Zaken.  \"Elke partij heeft ministeries binnengehaald die voor hen belangrijk zijn. Bij de PVV hebben ze gekozen voor ministers voor Migratie en Zorg, de twee belangrijkste speerpunten van Wilders in de campagne. Verder valt op dat ze de baas worden op 'praktische ministeries' zoals Economische Zaken en Infrastructuur. De VVD hecht veel waarde aan het ministerie van Financi\u00ebn, dat hebben ze ook weten te veroveren in de formatie. Financi\u00eble degelijkheid staat voor de VVD voorop. De VVD gaat ook de minister voor Klimaat leveren, een onderwerp waar de partij zich in de formatie ook hard voor heeft gemaakt. NSC scoort helemaal goed als het gaat om ministersposten op hun speerpunten: op Sociale Zaken kan gewerkt worden aan 'bestaanszekerheid', op Binnenlandse Zaken aan 'goed bestuur'. Daarnaast krijgen ze ook nog een staatssecretaris die het toeslagenschandaal moet gaan afhandelen. BBB neemt met een minister \u00e9n een staatssecretaris het hele ministerie van Landbouw over. Dat zal een grote uitdaging worden.\" Het is de bedoeling dat de helft van de nieuwe ministers en staatssecretarissen \"van buiten\" komt. De andere helft bestaat uit mensen uit de politiek. Als alle kandidaten bekend zijn worden ze (of zijn ze al) gescreend en hebben een gesprek met kandidaat-premier Schoof en formateur Van Zwol. Met de kandidaten zullen hoorzittingen in de Tweede Kamer volgen, waarbij alle fracties vragen mogen stellen. Eind juni volgt dan de be\u00ebdiging door koning Willem-Alexander, plus de bordesfoto.  Gedurende de zomer gaat de ministersploeg werken aan een \"regeerprogramma\". Dat is de gedetailleerde uitwerking van het coalitieakkoord van PVV, VVD, NSC en BBB. Wilders en Van der Plas vertelden vanmorgen samen opgetogen over de ontwikkelingen:  "}, {"ID": 2524104, "url": "https://nos.nl/artikel/2524104-twee-branden-binnen-tien-minuten-in-wolvega-meerdere-woningen-beschadigd", "title": "Twee branden binnen tien minuten in Wolvega, meerdere woningen beschadigd", "date_time": "2024-06-11T17:12:06+0200", "text": "In Wolvega heeft vanmiddag op twee plekken brand gewoed, meldt Omrop Frysl\u00e2n. Bij een van de branden raakten vier woningen beschadigd. Een van de woningen is van binnen compleet verwoest. Drie mensen raakten gewond door het inademen van rook. E\u00e9n van hen is een politieagent. Volgens de regionale omroep raakte niemand ernstig gewond. De veiligheidsregio sprak van een \"zeer grote brand\" met veel rook aan de Struikheide in Wolvega. Er werd een NL-Alert verstuurd aan omwonenden om uit de rook te blijven. Rond 17.20 uur was de brand onder controle.  Kort voordat de brand aan de Struikheide uitbrak, was er anderhalve kilometer verderop ook een woningbrand, aan de Zilverlaan. Die was volgens de veiligheidsregio rond 15.50 uur onder controle. Over de oorzaak van deze brand is nog niets bekend. De meldingen van de branden kwamen acht minuten na elkaar, schrijft Omrop Frysl\u00e2n. De politie onderzoekt of de branden zijn aangestoken. Een verband kan nog niet worden uitgesloten, zegt een woordvoerder. Omdat de brandweer meerdere branden tegelijkertijd moest blussen in Wolvega, werden brandweerlieden uit de hele regio opgeroepen. "}, {"ID": 2524099, "url": "https://nos.nl/artikel/2524099-vdl-neemt-deel-van-failliet-belgisch-busbedrijf-van-hool-over", "title": "VDL neemt deel van failliet Belgisch busbedrijf Van Hool over", "date_time": "2024-06-11T16:59:44+0200", "text": "Industrieconcern VDL neemt een deel van het failliete Vlaamse busbedrijf Van Hool over. Daarmee zegt het bedrijf uit Eindhoven 1600 banen in de Europese busindustrie te redden. VDL neemt onder andere de busfabriek van Van Hool in Noord-Macedoni\u00eb over, waar 1350 mensen werken. In Koningshooikt bij Lier in Belgi\u00eb neemt VDL 250 oud-medewerkers van Van Hool aan. Dat personeel houdt zich onder meer bezig met de productie van onderdelen, financi\u00ebn en inkoop. Dat is iets minder dan de 300 tot 600 die VDL begin dit jaar beloofde. In april sloot VDL al een principeakkoord met de curator over de overname. Het bedrijf wil niet bekendmaken wat de overnameprijs was.  Van Hool was een concurrent van het Brabantse bedrijf en verkeert al een tijd in financieel zwaar weer. Het bedrijf had het tijdens corona moeilijk doordat de reissector helemaal stilviel. VDL boekte afgelopen jaar fors minder winst. Het nettoresultaat daalde van 298 miljoen naar 82 miljoen euro, meldde L1 Nieuws eerder dit jaar. Dat kwam met name door de problemen bij VDL Nedcar in Born. De autofabriek staat sinds maart stil nadat er geen nieuwe klant werd gevonden. 3500 mensen verloren hun baan. "}, {"ID": 2524096, "url": "https://nos.nl/artikel/2524096-om-eist-20-jaar-cel-en-tbs-tegen-verdachte-van-fatale-steekpartij-leiden", "title": "OM eist 20 jaar cel en tbs tegen verdachte van fatale steekpartij Leiden", "date_time": "2024-06-11T16:41:05+0200", "text": "Het Openbaar Ministerie heeft 20 jaar cel en tbs met dwangverpleging ge\u00ebist tegen de man die vorig jaar een medewerker van het Diaconaal Centrum De Bakkerij in Leiden zou hebben gedood. Twee andere medewerkers raakten tijdens de aanval gewond. Op beelden is te zien dat S. in juli vorig jaar 's ochtends De Bakkerij binnengaat. In die kerkelijke instelling zijn verschillende hulporganisaties gevestigd. S. was cli\u00ebnt bij een van die hulporganisaties. S. zou vervolgens eerst een 66-jarige man achter de balie hebben aangevallen met een mes. Die overleefde dat niet. Daarna werden twee andere medewerkers verwond. Een van hen werd in zijn hand gestoken, de ander in zijn rug. De politie arresteerde dezelfde dag nog een man na een klopjacht, maar het bleek te gaan om de verkeerde verdachte. Drie dagen later werd S. alsnog opgepakt. In zijn woning zijn volgens justitie kleding, schoenen en een bril gevonden met bloed en DNA van de slachtoffers erop.  Tareq S. (39) lijdt volgens deskundigen aan een ernstige vorm van schizofrenie. Tijdens de zitting werd vanmiddag duidelijk dat de verdachte aan het syndroom van Capgras lijdt. Dat is een zeldzaam syndroom waarbij iemand gelooft dat bekenden zijn vervangen door dubbelgangers, robots of buitenaardse wezens. S. ontkent dat hij op beelden te zien is bij De Bakkerij. \"Nee, natuurlijk niet. Hij lijkt wel erg op mij. Zelfs zijn kleren. Ik heb zelfs bijna dezelfde kleren\", zei hij volgens Omroep West in de rechtbank. Justitie ziet de man echter niet als volledig ontoerekeningsvatbaar en eist daarom ook een lange gevangenisstraf.  Een van de slachtoffers die gewond raakten, mocht een verklaring voorlezen. \"Ik heb je vooral kwalijk genomen dat je mij aangevallen hebt terwijl ik mijn collega aan het helpen was. Ik kon niet bij mijn collega blijven en dat drukt op mijn geweten. Ik voel me schuldig. Ik heb hem in de steek gelaten om mijn eigen leven te redden\", zei hij. De rechter doet volgende week vrijdag uitspraak. "}, {"ID": 2524095, "url": "https://nos.nl/artikel/2524095-kamer-steunt-aanschaf-franse-onderzeeboten-geen-uitstel-tot-nieuw-kabinet", "title": "Kamer steunt aanschaf Franse onderzeeboten, geen uitstel tot nieuw kabinet", "date_time": "2024-06-11T16:35:19+0200", "text": "Het huidige demissionaire kabinet kan gewoon doorgaan met de aanschaf van vier nieuwe onderzee\u00ebrs van het Franse bedrijf Naval. Een voorstel van de SGP om het definitieve besluit over te laten aan het nieuwe kabinet is weggestemd. Verschillende partijen, waaronder de PVV, uitten eerder hun twijfels over het voornemen om de miljardenorder te gunnen aan Naval. Zij zagen meer in de offerte van het Zweedse Saab, waar ook de Nederlandse scheepswerf Damen bij betrokken is. Vorige week, tijdens een debat over de aanschaf, waren de twijfels nog niet weg bij de PVV. Daarmee werd de onenigheid binnen de nieuwe coalitie duidelijk, want VVD, NSC en BBB steunden de deal wel. Demissionair staatssecretaris Van der Maat (Defensie) waarschuwde toen dat vertraging in het proces het voortbestaan van de onderzeebootdienst op het spel zou zetten. Er is een groot risico dat de Nederlandse marine dan een tijd lang helemaal geen beschikking heeft over onderzeeboten, omdat de huidige vaartuigen uit de Walrusklasse aan het eind van hun levensduur zijn.  Op zich was er altijd wel een ruime meerderheid in de Kamer voor de aanschaf bij de Fransen. Maar vorige week bleek dat de grootste oppositiepartij, GroenLinks-PvdA, er weinig voor voelde om de nieuwe coalitie uit de brand te helpen. Het leidde vandaag tot opmerkelijk stemgedrag van de fractie. Eerst stemde GroenLinks-PvdA voor de motie van de SGP om het definitieve besluit uit te stellen. Maar toen bleek dat de Kamerleden van de PVV hun handen omlaag hielden, trok de linkse fractie de steun weer in. Dat leidde weer tot hoongelach bij andere partijen, die GroenLinks-PvdA beschuldigden van politieke spelletjes. Maar volgens Kamerlid Nordkamp ging het zijn fractie erom dat de nieuwe coalitie niet verdeeld mag zijn over zo'n belangrijk onderwerp als de aanschaf van dit soort defensiematerieel. De motie van de SGP werd met ruime meerderheid verworpen. In de offici\u00eble stemuitslag zal blijven staan dat GroenLinks-PvdA voor uitstel stemde, maar in de zogeheten Handelingen, het stenografisch verslag van de vergadering, is de draai wel terug te vinden. "}, {"ID": 2524092, "url": "https://nos.nl/artikel/2524092-migrantenschip-gezonken-voor-kust-van-jemen-minstens-49-doden", "title": "Migrantenschip gezonken voor kust van Jemen, minstens 49 doden", "date_time": "2024-06-11T16:14:18+0200", "text": "Voor de kust van Jemen is gisteren een schip met migranten gezonken, dat meldt de Internationale Organisatie voor Migratie (IOM). Daar zijn volgens de organisatie die is verbonden aan de VN tenminste 49 mensen bij om het leven gekomen. 140 mensen worden nog vermist. Onder de doden zijn 31 vrouwen en zes kinderen. Aan boord waren zo'n 260 Somali\u00ebrs en Ethiopi\u00ebrs, die vanaf Somali\u00eb een reis van 320 kilometer aflegden over de Golf van Aden. Er wordt nog steeds gezocht naar vermisten. De IOM heeft twee medische teams gemobiliseerd om onmiddellijk hulp te bieden aan de overlevenden. Tot nu toe zijn er 71 mensen gered.  Migranten die vanuit Oost-Afrika en de Hoorn van Afrika naar de Golfstaten willen voor werk reizen vaak via Jemen. Ondanks dat daar al jarenlang een burgeroorlog gaande is, blijft het aantal migranten dat naar Jemen komt stijgen. Om Jemen te bereiken worden migranten door smokkelaars meegenomen op vaak gevaarlijke en overvolle boten. In april kwamen er nog 62 mensen om bij twee andere schipbreuken. De IOM heeft op deze route sinds 2014 in totaal 1860 doden geregistreerd. De route van de Hoorn van Afrika naar Jemen is een van de drukste en gevaarlijkste migratieroutes ter wereld. Afrika-correspondent Elles van Gelder deed in maart verslag van de migratieroute via Djibouti:   "}, {"ID": 2524089, "url": "https://nos.nl/artikel/2524089-waterschappen-groningen-druk-met-wegpompen-water-na-hevige-regen", "title": "Waterschappen Groningen druk met wegpompen water na hevige regen", "date_time": "2024-06-11T15:41:31+0200", "text": "Na hevige regenval gisteren in Groningen zijn waterschappen in de provincie druk in de weer om het overtollige water af te voeren. Het waterschap Noorderzijlvest laat meerdere gemalen vandaag op volle capaciteit draaien en het waterschap Hunze en Aa's heeft het gemaal in Woudbloem, ten oosten van de stad Groningen, in werking gesteld. Gisteren trokken er flinke buien over de provincie. Op veel plekken is meer dan 50 millimeter gevallen, met uitschieters in de regio rond Oldambt en Veendam van ruim 90 millimeter. \"Met name in de poldergebieden in het noorden is het erg nat en in ons hele gebied zijn waterpeilen behoorlijk verhoogd\", meldt het waterschap Hunze en Aa's. Het waterschap denkt nog dagen nodig te hebben om al het overtollige water af te voeren.  Ook het waterschap Noorderzijlvest zegt dat het tijd kost voordat al het regenwater is afgevoerd. \"Gemalen De Waterwolf en HD Louwes draaien op volle capaciteit, net als onze poldergemalen.\" Omdat bij het gemaal in Delfzijl een pomp buiten werking is, heeft het waterschap in Garmerwolde twee extra noodpompen geplaatst.  De regen leidde gisteren al tot problemen in de provincie, meldt RTV Noord. In verschillende plaatsen moesten straten en kelders worden leeggepompt. Vooral in Veendam en Appingedam was flinke wateroverlast. Ook elders in Noord-Nederland leidde het slechte weer tot problemen. Zo moest festival Oerol op Terschelling gisteravond meerdere voorstellingen en optredens annuleren:  In Groningen is het vandaag nog op veel plekken nat. Zo staan bij het Chemiepark in Delfzijl enkele straten en wegen onder water. De brandweer is momenteel bezig om het water weg te pompen. Het waterschap Hunze en Aa's heeft zelf ook direct te maken met wateroverlast: door de hevige regenval van gisteren is de kelder van het kantoor van het waterschap in Veendam ondergelopen. Het gebouw blijft vandaag dicht en medewerkers werken thuis of op een andere locatie. "}, {"ID": 2524087, "url": "https://nos.nl/artikel/2524087-nctv-terreurdreiging-licht-toegenomen-op-een-na-hoogste-niveau-blijft-in-stand", "title": "NCTV: terreurdreiging licht toegenomen, op een na hoogste niveau blijft in stand", "date_time": "2024-06-11T15:30:02+0200", "text": "De terroristische dreiging in Nederland is de afgelopen maanden licht toegenomen. Het dreigingsniveau blijft op 4 (substantieel), zegt de Nationaal Co\u00f6rdinator Terrorismebestrijding en Veiligheid (NCTV) Aalbersberg in zijn halfjaarlijkse Dreigingsbeeld. Niveau 4 betekent dat er een re\u00eble kans bestaat op een aanslag in Nederland. Het is de op een na hoogste categorie. Eind vorig jaar ging het dreigingsniveau van 3 naar 4; dat was de eerste verhoging in vier jaar.  Volgens de NCTV blijft de belangrijkste terroristische dreiging tegen Nederland uitgaan van het jihadisme. Aanhangers worden gevoed door propaganda met beelden van de oorlog in Gaza en 'koranschendingen' in Nederland. Zulke beelden hebben de afgelopen maanden geregeld geleid tot (voorbereidingen op) terroristische geweldsdaden in Nederland en andere delen van Europa, zegt Aalbersberg. De verschillende dreigingsniveaus, van 'minimaal' naar 'kritiek':  Ook netwerken in Europa blijven een terroristische dreiging vormen. Volgens de NCTV opereren sommige van die netwerken autonoom en staan andere in contact met IS-groeperingen in andere delen van de wereld.  De NCTV zegt verder dat ook van soms zeer jonge mensen \"binnen het rechts-terroristische online-milieu\" een geweldsdreiging blijft uitgaan. Volgens het rapport lijken daarbij ideologische overtuigingen steeds minder van belang, maar leiden \"geweldslust en de drang tot choqueren\" ertoe dat deze jongeren online uitkomen bij rechts-terroristische chatgroepen. De NCTV voegt eraan toe dat het \"rechts-extremistische landschap\" vooral bestaat uit groepen die streven naar normalisering van hun gedachtegoed en het weerbaar maken van het \"blanke ras\" door fysieke training. Die groepen zijn klein, maar hebben soms een groot online bereik. Volgens het rapport kan de bredere acceptatie van deze idee\u00ebn leiden tot toenemende intolerantie tegen de overheid en kan dat op termijn drempelverlagend werken bij de inzet van geweld.  In het Dreigingsbeeld staat ook dat uitlatingen door de \"anti-institutionele beweging\" over een kwaadaardige elite wantrouwen tegen democratische instituties aanwakkeren en het vertrouwen in de democratische rechtsorde ondermijnen. \"Bij een klein deel van de aanhangers vormt dit narratief een opmaat naar intimidatie en geweld.\" Volgens de NCTV is een kleine minderheid van de 'soevereinen' in Nederland bereid om offensief geweld te gebruiken.  Aalbersberg zegt verder dat de ontwikkelingen rond links-extremisme voor een beperkte gewelddadige extremistische of terroristische dreiging in Nederland zorgen. Volgens hem uit deze beweging zich meestal voornamelijk activistisch, maar zijn er soms ook hardere acties. Als voorbeeld noemt hij links-extremisten die zich aansluiten bij pro-Palestijnse demonstraties bij universiteiten, \"die in enkele gevallen gepaard gingen met geweld tegen de politie\". De NCTV vindt het ook voorstelbaar dat de vorming van een rechts kabinet leidt tot toenemende activiteiten van extreemlinks. "}, {"ID": 2524074, "url": "https://nos.nl/artikel/2524074-vlaardings-pleegmeisje-uit-ziekenhuis-maar-situatie-blijft-zorgelijk", "title": "Vlaardings pleegmeisje uit ziekenhuis, 'maar situatie blijft zorgelijk'", "date_time": "2024-06-11T13:45:45+0200", "text": "Het 10-jarige pleegmeisje uit Vlaardingen dat vorige maand zwaargewond was geraakt, heeft het ziekenhuis verlaten. Het meisje is overgebracht naar een medisch centrum, waar ze verder zal revalideren. Toch blijft de onzekerheid over haar herstel groot, schrijft haar biologische familie in een verklaring. Het meisje verkeert al enige tijd buiten levensgevaar, maar de situatie blijft zorgelijk, meldt de familie. Uit privacyoverwegingen worden er geen uitspraken gedaan over de precieze situatie van het kind.  Eind vorige maand werd bekend dat de pleegouders van het meisje vastzitten op verdenking van poging tot doodslag. De verdachten zijn een man en vrouw van 37 jaar. Ze zitten in volledige beperkingen en mogen dus alleen contact hebben met hun advocaat. Vanmiddag werd hun voorlopige hechtenis met 90 dagen verlengd. Het meisje werd vorige maand met zware verwondingen en buiten bewustzijn naar het ziekenhuis gebracht. Ze verkeerde daar dagenlang in kritieke toestand. Pas na ruim een week was ze niet meer in direct levensgevaar. Burgemeester Wijbenga van Vlaardingen vreesde voor het leven van het meisje.  Volgens buurtbewoners waren er al langer vermoedens van mishandeling en verwaarlozing. Het meisje zelf zou daar ook tevergeefs over aan de bel hebben getrokken. Zo zou ze op school gezegd hebben dat er thuis tegen haar werd geschreeuwd, dat ze geslagen werd en soms naakt in de tuin moest staan. Behalve van zware mishandeling en poging tot doodslag verdenkt het OM de ouders van vrijheidsberoving, omdat ze hun pleegdochter tegen haar wil zouden hebben vastgehouden. Verder zouden ze haar \"in hulpeloze toestand hebben gebracht of gelaten\". De Inspectie Gezondheidszorg en Jeugd, de Inspectie Justitie en Veiligheid en de Onderwijsinspectie zijn een onderzoek gestart naar de zaak. In het gezin wonen nog twee kinderen. In december noemde de Raad voor de Kinderbescherming de 37-jarige pleegouders nog \"liefdevol en zorgzaam\", ondanks eerdere twijfels over hun geschiktheid. "}, {"ID": 2524073, "url": "https://nos.nl/artikel/2524073-coalitiepartijen-blij-akkoord-over-ministersposten-en-kandidaten", "title": "Coalitiepartijen blij: akkoord over ministersposten en kandidaten", "date_time": "2024-06-11T13:37:53+0200", "text": "PVV-leider Wilders zegt dat zijn partij en VVD, NSC en BBB overeenstemming hebben over de verdeling van ministersposten en de kandidaten die daarbij horen. \"We zijn eruit en de rest horen jullie later\", zei hij. \"We zijn heel erg blij, er ligt nu een deal. De komende uren, dagen hoort u meer.\" NSC-leider Omtzigt zei dat hij \"optimistisch\" is en dat er later mededelingen volgen over de ministersploeg. Ook BBB-leider Van der Plas zei dat de partijen heel erg blij zijn. Wilders en Van der Plas vertelden samen opgetogen over de ontwikkelingen:   Er zingen verschillende namen rond, waarvan in ieder geval is bevestigd dat BBB-Kamerlid Mona Keijzer kandidaat-minister is. Zij bevestigde dat zelf: \"Het is van het begin af aan duidelijk geweest dat ik een van de kandidaten van BBB was om toe te treden tot het kabinet en dat is nog steeds zo. Ik kan alleen nog geen mededelingen doen over de portefeuille.\" NSC-Kamerlid Folkert Idsinga is kandidaat-staatssecretaris Fiscaliteit, zo bevestigen bronnen. Idsinga was woordvoerder belastingen toen hij eerder voor de VVD in de Tweede Kamer zat.  \"De afgelopen weken hebben de partijen zich goed aan de afgesproken radiostilte gehouden, daarom komt dit nieuws toch een beetje onverwacht. Het is tot nu toe ook best een ingewikkelde formatie geweest, met het aanwijzen van de beoogde minister-president Dick Schoof namens alle partijen en met als doel een extraparlementair kabinet. We gaan vandaag ongetwijfeld de jacht op de andere namen krijgen.\" Het is de bedoeling dat de helft van de nieuwe ministers en staatssecretarissen \"van buiten\" komt. De andere helft bestaat uit mensen uit de politiek. Alle kandidaten zijn of worden gescreend en hebben een gesprek met kandidaat-premier Schoof en formateur Van Zwol. Na het bekendmaken van namen van de kandidaten zullen er hoorzittingen in de Tweede Kamer volgen, waarbij alle fracties vragen mogen stellen, bijvoorbeeld over hun geschiktheid en motivatie. Eind juni volgt dan de ontvangst door koning Willem-Alexander en de bordesfoto. Omtzigt zegt dat er \"goede hoop is\" dat eind juni wordt gehaald. Gedurende de zomer gaat de ministersploeg werken aan een echt regeerakkoord. Dat is de gedetailleerde uitwerking van het coalitieakkoord op hoofdlijnen van PVV, VVD, NSC en BBB. "}, {"ID": 2524070, "url": "https://nos.nl/artikel/2524070-fvd-kamerlid-van-meijeren-veroordeeld-tot-200-uur-taakstraf-voor-opruiing", "title": "FvD-Kamerlid Van Meijeren veroordeeld tot 200 uur taakstraf voor opruiing", "date_time": "2024-06-11T13:30:26+0200", "text": "Tweede Kamerlid Gideon van Meijeren van Forum voor Democratie is veroordeeld tot een taakstraf van 200 uur voor opruiing. Het Openbaar Ministerie had dat ook ge\u00ebist tegen de politicus. Volgens de rechtbank heeft de politicus tot twee keer toe zijn positie als volksvertegenwoordiger gebruikt om in dit geval boze boeren aan te zetten tot geweld. Daarbij heeft hij ingespeeld op de al aanwezige onrust onder zijn publiek, met de bedoeling om die verder aan te wakkeren. Van Meijeren stond terecht voor twee gevallen van opruiing, waarbij hij had gesuggereerd dat geweld tegen de overheid geoorloofd en misschien zelfs noodzakelijk is. Tijdens een speech op een boerenmanifestatie op 2 juli 2022 in Tuil zei Van Meijeren \"dat het niet altijd gezond is als er een taboe rust op het gebruik van geweld\". De FvD'er zei in dezelfde speech dat de staat \"fors\" geweld gebruikt en haalde het scenario aan waarin boeren mogelijk gedwongen worden onteigend. \"Als u onteigend dreigt te worden en u weigert, reken er maar op dat er busjes aankomen met mannen met knuppels en helmen, en ze slaan u wel van het terrein af\", zei Van Meijeren toen.  De tweede zaak waarvoor Van Meijeren werd vervolgd, betreft uitspraken in een interview op YouTube, ook in 2022. Daarbij waren boeren aanwezig die het niet eens waren met het stikstofbeleid van de regering. Ze demonstreerden omdat zij zich ernstig in hun bestaansrecht bedreigd voelden. In dat interview gaf de FvD'er aan \"te hopen op een revolutionaire beweging die zich heel duidelijk onderscheidt van een protestbeweging en die bij wijze van spreken zou optrekken naar het parlement\", aldus het OM. Van Meijeren sprak eerder tegen dat hij schuldig is en noemde de zaak tegen hem een \"politiek strafproces\". Vandaag zegt hij op X in hoger beroep te gaan tegen de uitspraak.  "}, {"ID": 2524067, "url": "https://nos.nl/artikel/2524067-vicepresident-van-malawi-en-negen-anderen-omgekomen-bij-vliegtuigcrash", "title": "Vicepresident van Malawi en negen anderen omgekomen bij vliegtuigcrash", "date_time": "2024-06-11T13:20:02+0200", "text": "De vicepresident van Malawi en negen anderen aan boord van een militair toestel zijn omgekomen bij een vliegtuigcrash. Dat heeft president Chakwera in een tv-toespraak bekendgemaakt. \"Het reddingsteam heeft het vliegtuig vlak bij een heuvel gevonden, volledig verwoest en zonder overlevenden\", zei Chakwera. Het vliegtuig werd al een dag lang vermist. Het toestel van Malawi's luchtmacht vertrok maandagochtend vanaf Lilongwe, de hoofdstad van het land in Zuidoost-Afrika. Het had 45 minuten later moeten landen in Mzuzu, dat zo'n 370 kilometer noordelijker ligt. De luchtverkeersleiding droeg het vliegtuig met de 51-jarige vicepresident Saulos Chilima aan boord op rechtsomkeer te maken vanwege slecht weer. Kort daarna verdween het toestel van de radar.  Vicepresident Chilima werd gezien als mogelijke kandidaat voor de presidenti\u00eble verkiezingen volgend jaar. Hij werd in 2022 gearresteerd op verdenking van corruptie, maar de aanklacht werd vorige maand ingetrokken. Chilima heeft de aantijgingen altijd ontkend."}, {"ID": 2524066, "url": "https://nos.nl/artikel/2524066-museum-de-fundatie-in-de-fout-salaris-oud-directeur-nergens-vermeld", "title": "'Museum De Fundatie in de fout: salaris oud-directeur nergens vermeld'", "date_time": "2024-06-11T13:17:21+0200", "text": "Museum De Fundatie in Zwolle heeft fouten gemaakt bij het vermelden van het salaris van oud-directeur Ralph Keuning in het jaarverslag. Dat blijkt uit onderzoek van de regionale omroep Oost. De oud-directeur, die in 2022 opstapte, ontving in dat jaar ruim 178.000 euro. In het jaarverslag staat dat Keuning in dat jaar een salaris kreeg van nul euro. Afgelopen december werd duidelijk dat De Fundatie, een van de grootste en bekendste musea in het oosten van het land, kampt met financi\u00eble problemen. In 2023 leed het een verlies van 1,2 miljoen euro. Structureel komt het jaarlijks 900.000 euro tekort. Het museum had daarom de gemeente en de provincie om hulp gevraagd. Het museum krijgt jaarlijks al subsidies van de provincie (1,3 miljoen euro), de gemeente (1 miljoen) en het ministerie van Onderwijs, Cultuur en Wetenschap (ruim 300.000 euro). Omdat De Fundatie publiek geld ontvangt, moet het ook verantwoorden wat het met dat geld doet.  In juni 2022 stapte toenmalig directeur Ralph Keuning op, enkele maanden na klachten van personeel over zijn \"autoritaire manier\" van leidinggeven. Oost ontdekte dat hij na zijn vertrek nog vijf maanden, tot 31 oktober 2022, kreeg doorbetaald. Voor hoge salarissen geldt de Wet Normering Topinkomens, die instellingen verplicht te melden hoeveel bestuurders verdienen. Adjunct-directeur Rinette van der Vliet van het museum weet niet waarom het salaris niet in de boeken staat. \"Ik kan dat helaas niet achterhalen, want ik was toen nog niet in dienst.\" Ook huurde het museum hem na zijn vertrek nog in als adviseur, schrijft Oost. Bij de bekendmaking van zijn vertrek werd al aangegeven dat hij de directie zou \"ondersteunen en adviseren\". Keuning ontving daar in vijf maanden tijd 90.000 euro voor. Ook zou het museum hem 9000 euro hebben betaald voor \"kosten rechtsbijstand\", wat inhoudt dat hij juridische kosten die hij maakte, vergoed kreeg. Volgens adjunct-directeur Van der Vliet is dat gebruikelijk bij medewerkers die (gedwongen) vertrekken. \"Dat doen wij bij andere medewerkers in de meeste gevallen ook\", zegt ze. Van der Vliet zegt dat de fouten in het jaarverslag worden aangepast. Of het salaris ook uit de jaarrekening is gehouden, is niet duidelijk. Oost heeft om de jaarrekening gevraagd, maar De Fundatie heeft daar geen inzicht in gegeven.  Oud-directeur Keuning wil bij Oost niet ingaan op de bedragen die hij heeft ontvangen. \"Ik kan daar niets over zeggen, omdat ik afspraken heb gemaakt met het museum\", reageert hij. Wel geeft hij aan dat hij vorig jaar \"geadviseerd heeft bij tentoonstellingen die zijn gemaakt\". Waarom zijn bezoldiging van 2022 niet vermeld staat in de boeken? \"Daarvoor moet ik u doorverwijzen naar De Fundatie\", aldus Keuning. "}, {"ID": 2524064, "url": "https://nos.nl/artikel/2524064-verplichte-zzp-verzekering-gaat-maximaal-195-euro-kosten-uitkering-bij-jaar-ziekte", "title": "Verplichte zzp-verzekering gaat maximaal 195 euro kosten, uitkering bij jaar ziekte", "date_time": "2024-06-11T13:01:02+0200", "text": "De voorgenomen verplichte arbeidsongeschiktheidsverzekering voor zzp'ers gaat maximaal 195 euro per maand kosten en keert 70 procent van de winst uit tot maximaal het minimumloon. Zelfstandigen die door ziekte een jaar niet in staat zijn geweest om het minimumloon te verdienen hebben recht op deze uitkering, uiterlijk tot aan de AOW-leeftijd. Dat blijkt uit het wetsvoorstel hierover dat demissionair minister Van Gennip van Sociale Zaken bekend heeft gemaakt. De plannen voor de verplichte verzekering voor zelfstandigen zijn vanaf vandaag online te bekijken en te becommentari\u00ebren. Zelfstandigen die liever een eigen verzekering regelen of er al een hadden, kunnen zich voor de verplichte verzekering afmelden. Wel moet hun eigen verzekering aan bepaalde voorwaarden voldoen. De wet is opgesteld in overleg met met de werkgevers-, werknemers-, zelfstandigenorganisaties en verzekeraars. Het is de bedoeling dat belanghebbenden nog een laatste keer online kunnen reageren op deze zogenaamde Wet Basisverzekering Arbeidsongeschiktheid Zelfstandigen (BAZ), voordat deze naar de Tweede Kamer gaat die erover moet gaan beslissen.  De verzekering is al jaren in de maak en niet onomstreden. Zelfstandigen zijn bang dat de premie voor hen te hoog is of vinden dat de overheid zich niet moet bemoeien met hun ondernemerschap. Van Gennip wijst erop dat voor werknemers ook een verplichte verzekering geldt en dat de financi\u00eble gevolgen van de arbeidsongeschiktheid van zelfstandigen nu worden afgewenteld op de samenleving. Ook kunnen niet alle ondernemers een commerci\u00eble verzekering afsluiten, bijvoorbeeld omdat zij een medische aandoening hebben. \"Met deze verzekering kunnen zelfstandigen uitgaan van een basisvangnet bij arbeidsongeschiktheid en komen mensen niet zomaar in de bijstand met alle toetsen en het 'opeten' van het eigen vermogen als gevolg\", zegt Van Gennip. \"Ook hoeven zij niet afhankelijk te worden van hun partner.\" "}, {"ID": 2524061, "url": "https://nos.nl/artikel/2524061-boete-voor-coa-bereikt-maximumbedrag-1-5-miljoen-euro-voor-te-veel-mensen-in-ter-apel", "title": "Boete voor COA bereikt maximumbedrag 1,5 miljoen euro voor te veel mensen in Ter Apel ", "date_time": "2024-06-11T12:53:53+0200", "text": "De boete die het COA moet betalen voor te veel asielzoekers in Ter Apel is opgelopen naar 1,5 miljoen euro. Per dag krijgt het Centraal Orgaan asielzoekers een boete van 15.000 euro als er meer dan 2000 mensen in het opvangcentrum in Ter Apel slapen. Afgelopen nacht sliepen er 2309 mensen in het aanmeldcentrum en de nachten daarvoor waren het er ook bijna 300 meer dan afgesproken. Eind februari werd de eerste boete opgelegd en sindsdien sliepen er bijna elke nacht te veel mensen in Ter Apel. De rechter had een maximum boetebedrag opgelegd van 1,5 miljoen euro en dat is binnen vijf maanden bereikt.  Het boetegeld gaat naar de gemeente Westerwolde, waar Ter Apel ligt. Begin dit jaar werd de boete door die gemeente afgedwongen. Het idee was dat het COA zich daardoor aan het maximumaantal zou houden, maar dat is niet gelukt. Waar de gemeente Westerwolde de 1,5 miljoen euro aan gaat uitgeven, is nog niet bekend. Het college van B&amp;W wil met het geld het imago en de infrastructuur van Ter Apel verbeteren. "}, {"ID": 2524055, "url": "https://nos.nl/artikel/2524055-om-sluit-opnieuw-kroongetuigedeal-over-moorden-in-rotterdam-en-amsterdam", "title": "OM sluit opnieuw kroongetuigedeal, over moorden in Rotterdam en Amsterdam", "date_time": "2024-06-11T12:07:17+0200", "text": "Het Openbaar Ministerie gaat opnieuw een kroongetuige gebruiken in een proces over een reeks liquidaties en pogingen daartoe. Een 29-jarige man die is veroordeeld voor betrokkenheid krijgt strafvermindering, omdat hij bereid is een boekje open te doen over de opdrachtgevers en andere betrokkenen. Het gaat om twee moorden in Amsterdam en Rotterdam in 2020, een poging daartoe in datzelfde jaar en de beschieting van club Mad Fox in Amsterdam. De dader die nu gaat getuigen werd in 2022 tot 15 jaar cel veroordeeld voor de moord in Amsterdam. Deze Dominique K. had het peilbaken gekocht en ge\u00efnstalleerd waarmee schutters een auto konden volgen. Het slachtoffer werd een onschuldige man die de auto van het eigenlijke doelwit had geleend. K. is ook schuldig bevonden aan een gewapende overval op een belwinkel in Alphen aan de Rijn, waarbij hij tientallen mobieltjes roofde. Voor beide zaken loopt momenteel het hoger beroep. Bij het vonnis merkte de rechter op dat de man zelf inmiddels ook op een dodenlijst was beland. Justitie-redacteur Remco Andringa: \"K. maakt zich ernstig zorgen over zijn veiligheid, zijn leven wordt bedreigd. Vandaar dat hij in ruil voor bescherming is gaan praten. Mooie bijkomstigheid voor hem is dat zijn straf dan lager uitkomt dan het vonnis. Het OM wil in deze fase nog niets zeggen over de precieze inhoud van zijn verklaring, maar de recherche in Rotterdam en Amsterdam gaan ermee bezig, dus ik verwacht dat het tot nieuwe aanhoudingen gaat leiden.\" Volgens het Openbaar Ministerie heeft K. \"belangrijke informatie verstrekt over zowel zijn eigen rol als die van opdrachtgevers en uitvoerders\". De deal is goedgekeurd door het College van Procureurs-Generaal en getoetst op rechtmatigheid bij de rechter-commissaris van de rechtbank Amsterdam. Het is nog niet duidelijk wat K. heeft verklaard over Mad Fox en de andere twee aanslagen. Bij de moord in Rotterdam vuurden twee verdachten tientallen seconden lang kogels af op hun doelwit, dat net een bezoek aan zijn ouders had gebracht. De politie gruwde ervan dat het in een kinderrijke buurt was gebeurd. Het Rotterdamse slachtoffer gold als een vertrouweling van drugsbaron Piet Costa, die een celstraf van 15 jaar kreeg voor cokehandel. Volgens het AD zou een door Costa gestolen bedrag van 130 miljoen euro hebben geleid tot een bloedig conflict in de onderwereld. Om af te rekenen met tegenstanders richtte Costa martelcontainers in. Daar kreeg hij nog eens 33 maanden cel voor.  Het inzetten van kroongetuigen is niet onomstreden. Vorig jaar eiste een deel van de Kamer dat het OM deze methode niet meer zou inzetten, omdat er ernstige twijfels waren of de veiligheid van betrokkenen wel kon worden gegarandeerd. De oproep volgde op een vernietigend rapport van de Onderzoeksraad voor Veiligheid over het proces tegen Ridouan Taghi en de moorden rond kroongetuige Nabil B. Zijn broer, advocaat en raadsman Peter R. de Vries werden doodgeschoten. Justitie-redacteur Remco Andringa: \"Het OM heeft zelf nooit getwijfeld aan het middel van de kroongetuige; het vindt kennelijk nog steeds dat het verantwoord kan. De redenering is dat het soms de enige manier is om bij opdrachtgevers uit te komen, door mensen in hun omgeving te verleiden om te praten.\" "}, {"ID": 2524054, "url": "https://nos.nl/artikel/2524054-olifantentaal-onderzocht-met-ai-onderzoeker-zag-ze-reageren-op-naam", "title": " Olifantentaal onderzocht met AI: onderzoeker zag ze reageren op 'naam'", "date_time": "2024-06-11T12:02:23+0200", "text": "Olifanten gebruiken een specifiek geluid voor elkaar als ze onderling communiceren. Dat blijkt volgens onderzoekers uit een nieuwe studie, die is gepubliceerd in het vaktijdschrift Nature Ecology &amp; Evolution. Olifanten trompetteren niet alleen, ze produceren ook een laag gegrom. De Amerikaanse bioloog Michael Pardo (Colorado State University) analyseerde met een onderzoeksteam 469 van die geluiden, met behulp van zelflerende software. De opnames waren gemaakt tussen 1986 en 2022 in drie Afrikaanse reservaten. Luister zelf naar hoe de olifanten elkaar roepen:  Olifanten zijn niet de enige dieren die met elkaar communiceren. Ook bijvoorbeeld dolfijnen en papegaaien 'praten' met elkaar, maar daarbij imiteren ze elkaars geluiden, Alleen van mensen is aangetoond dat ze elkaar bij een naam noemen. Olifanten blijken dat dus ook te doen. Met de algoritmes wist het team in 27,5 procent van de gevallen te identificeren welke olifant met een bepaalde grom werd geroepen.  Het team maakte ook zelf opnamen, vertelt Pardo in gesprek met het NOS Jeugdjournaal. \"We hebben heel wat tijd doorgebracht in Kenia, waar we olifanten volgden met een pick-up-truck. En we hebben alle geluiden opgenomen die ze maakten.\" Die geluiden voerde het team vervolgens in een computer in en liet er de zelflerende algoritmes op los. Pardo: \"Om uit te vinden of we patronen konden ontdekken die een soort naam konden betekenen. En door naar ze te kijken trachtten we te achterhalen wie ze aanspraken of wie ze riepen als ze zo'n geluid maakten.\" De zelflerende software wist inderdaad patronen te ontdekken. \"Op basis van het geluid alleen kon het algoritme bepalen aan wie een bepaald geluid was gericht. Dat betekent dat er in dat geluid iets moet zitten waardoor de computer dat kon herleiden, met andere woorden: zoiets als een naam.\"  De onderzoekers gingen nog een stap verder. Ze gingen met hun opnames terug naar de olifanten en speelden die af om te zien hoe de dieren zouden reageren. \"We ontdekten dat ze meer reageerden op een geluid dat oorspronkelijk aan henzelf was gericht dan op een roep die bedoeld was voor een ander. Dat betekent dat ze kunnen horen of een aanroep voor hen is bedoeld of niet.\"  De olifanten gebruiken de naamgeluiden vooral om elkaar vanaf een afstand te roepen of om kalfjes aan te spreken. Het onderzoeksteam zag de dieren op verschillende manieren reageren. \"Soms zag je dat ze hun kop optilden en om zich heen keken. Het kwam ook voor dat ze iets terugriepen. En soms liepen ze op het geluid af.\" Hoe de gegromde olifantennamen tot stand komen weten de onderzoekers niet, maar Pardo heeft wel een theorie. \"We denken dat ze die aanroep van hun moeder krijgen. Dat is een gok, maar kort na de bevalling hebben we olifantenmoeders heel veel zien roepen naar hun pasgeboren jong, steeds weer opnieuw. Volwassen olifanten gebruiken die naamgeluiden niet altijd, maar als ze kalfjes hebben, roepen ze veel vaker.\" De onderzoekers benadrukken dat er meer onderzoek nodig is naar de context waarin olifanten de 'namen' gebruiken. Dat kan helpen om meer inzicht te krijgen in de oorsprong van het naamroepen bij zowel mensen als olifanten, schrijven ze."}, {"ID": 2524047, "url": "https://nos.nl/artikel/2524047-boetes-voor-webshops-van-bekende-merken-vanwege-nepkortingen", "title": "Boetes voor webshops van bekende merken vanwege nepkortingen", "date_time": "2024-06-11T11:14:26+0200", "text": "De Autoriteit Consument en Markt (ACM) heeft boetes opgelegd aan vijf webwinkels voor nepkortingen. Het gaat onder meer om bekende merken als G-Star en Tommy Hilfiger. Bij de afprijzingen klopte de 'van-prijs' niet. Dat komt neer op misleiding, omdat de korting eigenlijk lager is dan klanten denken of helemaal niet bestond. Zo presenteerde een van de bedrijven een product 'van' 699 euro 'voor' 629 euro, terwijl het product in de dertig dagen voorafgaand aan de korting 539 euro kostte. De ACM ziet dat als een nepkorting: consumenten denken dat ze korting krijgen, maar in werkelijkheid waren ze duurder uit. Mensen worden zo dus misleid. Korting mag volgens de ACM alleen worden aangeboden op de laagste prijs waarvoor het product werd aangeboden in de 30 dagen voorafgaand aan die korting.  In totaal bedragen de boetes 621.000 euro. Kledingmerken G-star en Tommy Hilfiger en meubelwinkelketen Jysk hebben de overtreding erkend en beterschap beloofd. Zij krijgen daarom een lagere boete. Leen Bakker en het moederbedrijf van koopjedeal.nl hebben de overtreding niet erkend en kunnen de boete nog juridisch aanvechten. De toezichthouder ontdekte bij meer webshops nepkortingen, maar gaf alleen boetes aan bedrijven die het vaakst de regels overtraden. Met andere bedrijven die zich niet aan de regels houden, voert de ACM een waarschuwingsgesprek. "}, {"ID": 2524046, "url": "https://nos.nl/artikel/2524046-minder-werknemers-met-cao-gevolgen-voor-loon-en-gelijkheid", "title": "Minder werknemers met cao: 'gevolgen voor loon en gelijkheid'", "date_time": "2024-06-11T11:09:19+0200", "text": "Steeds minder werknemers vallen onder een cao. Zo'n collectieve afspraak over de arbeidsvoorwaarden was jarenlang heel normaal. Inmiddels valt nog maar 71,8 procent van de werknemers onder een cao, terwijl dat in het verleden lange tijd zo'n 80 procent was. Daarnaast zijn er meer dan 1 miljoen zzp'ers voor wie een cao niet geldt. Het Wetenschappelijk Bureau voor de Vakbeweging deed onderzoek (pdf) naar de ontwikkeling en maakt zich zorgen. \"Een cao beschermt werknemers, ook als ze een zwakkere positie hebben\", zegt onderzoeker Rein de Sauvage Nolting. \"Internationaal zie je dat in landen waar veel met cao's wordt gewerkt er minder loonongelijkheid is.\" Volgens De Sauvage Nolting leidt het dalende aantal werknemers met een cao ook tot meer verschillen in salaris tussen mannen en vrouwen, omdat mannen doorgaans meer uit de onderhandelingen halen. \"Mannen zijn er een stuk beter in om zichzelf te overschatten\", aldus De Sauvage Nolting.  Vooral startende bedrijven werken zonder cao. Dat is vooral het geval in de zakelijke dienstverlening, in de ict en het transport. Er zijn bij die bedrijven amper werknemers die lid zijn van een vakbond. Ook is het soms niet duidelijk onder welke sector zo'n nieuw bedrijf valt, bijvoorbeeld bij een digitaal platform. De bedrijven kiezen er vaker voor om zich niet bij een brancheorganisatie aan te sluiten en regelen loonafspraken zelf, bijvoorbeeld door afspraken met de ondernemingsraad te maken. Die bestaat uit werknemers van het bedrijf. \"Maar de ondernemingsraad heeft niet de machtsmiddelen die een vakbond heeft\", zegt Rein de Sauvage Nolting. \"Er is voor de leden van de OR weinig ruimte om te onderhandelen en ze hebben geen drukmiddelen, zoals het voeren van actie.\" Op een symposium praten werkgevers en werknemers er vanmiddag over. Panklare oplossingen zijn er niet. Volgens de onderzoekers moet het bedrijfsleven in ieder geval proberen om meer bedrijven te laten aansluiten bij een branchevereniging. "}, {"ID": 2524043, "url": "https://nos.nl/artikel/2524043-zuid-korea-lost-schot-na-grensoverschrijding-door-noord-koreanen", "title": "Zuid-Korea lost schot na grensoverschrijding door Noord-Koreanen", "date_time": "2024-06-11T10:21:01+0200", "text": "Zuid-Koreaanse troepen hebben een waarschuwingsschot gelost nadat Noord-Koreaanse militairen kort de grens tussen beide landen waren overgestoken. Volgens het Zuid-Koreaanse leger gebeurde dat zondag en waren er 20 tot 30 Noord-Koreanen bij betrokken. Zuid-Korea denkt dat de Noord-Koreaanse militairen per ongeluk de grens overgingen. Volgens het leger droegen de meesten bouwgereedschap bij zich en waren maar enkelen van hen bewapend. Na het waarschuwingsschot werd er niet teruggeschoten en gingen de Noord-Koreanen snel terug naar hun kant van de grens, aldus de lezing van de Zuid-Koreanen. Zuid-Koreaanse media melden dat de militairen de weg kwijt waren geraakt in het dicht beboste gebied. Daar zouden grensborden niet goed te zien zijn. Ze zouden de grens zo'n 50 meter zijn overgegaan. Het Zuid-Koreaanse leger meldt dat er verder geen verdachte activiteiten zijn waargenomen vanuit Noord-Korea. Wat de militairen wilden doen, is niet duidelijk.  De afgelopen tijd zijn de spanningen tussen beide landen opgelopen. Eind vorige maand testte Noord-Korea een serie raketten die kernkoppen kunnen dragen. Niet lang daarna werden er over en weer honderden ballonnen de grens over gestuurd. Vanuit Noord-Korea waren de ballonnen gevuld met afval, peuken en uitwerpselen. Zuid-Korea vult de ballonnen met USB-sticks met K-pop, pamfletten en geld. Ook zijn er door Zuid-Korea speakers aan de grens gezet die propaganda verspreiden. De 26 miljoen Noord-Koreanen hebben geen enkele toegang tot buitenlandse nieuwsbronnen of andere informatie.  Vorige week maakte Seoul bekend een verdrag dat beide landen in 2018 sloten om nader tot elkaar te komen, op te schorten. Daardoor kunnen er bijvoorbeeld weer militaire oefeningen worden gehouden bij de gedemilitariseerde zone tussen beide landen. De grens tussen beide landen is een van de zwaarst bewaakte grenzen ter wereld. Sinds 1953 geldt er een wapenstilstand, maar formeel is de oorlog tussen de twee Korea's nooit afgerond. Op de grens is een 4 kilometer brede gedemilitariseerde zone die alleen toegankelijk is voor militairen. Naar schatting liggen er zo'n twee miljoen mijnen in de grensstreek. Ook zijn er onder meer tankvallen gebouwd, om een aanval met tanks en andere voertuigen tegen te houden.  De situatie op het Koreaanse schiereiland is extra gevaarlijk door de onvoorspelbaarheid van het regime onder leiding van de Kim-dictatuur en omdat het land kernwapens heeft. In deze video wordt uitgelegd hoe het ook alweer zat:  "}, {"ID": 2524033, "url": "https://nos.nl/artikel/2524033-hoogleraar-meer-aandacht-nodig-voor-hersenschade-bij-verdachten", "title": "Hoogleraar: 'Meer aandacht nodig voor hersenschade bij verdachten'", "date_time": "2024-06-11T09:19:00+0200", "text": "Er zou in de rechtbank meer aandacht moeten zijn voor de invloed van hersenletsel op crimineel gedrag. Niet alleen is dat rechtvaardiger tegenover verdachten, het vermindert ook nog eens de kans op recidive, betoogt Maaike Kempes van de Universiteit Leiden in een rede waarmee ze gisteren bijzonder hoogleraar Forensische Neuropedagogiek werd. \"Een gedragskundige kan kijken of een verdachte wel keuzevrijheid heeft gehad\", redeneert ze. \"Hersenletsel kan het cognitief functioneren be\u00efnvloeden, dus dat mensen moeite hebben met het beheersen van gedrag of het verwerken van prikkels. Dat maakt je in sommige situaties kwetsbaarder.\" De conclusie zou dan kunnen zijn dat een verdachte geen keuzevrijheid had over de eigen daden. \"In dat geval is een straf niet aan de orde, maar kan de gedragsdeskundige adviseren om bijvoorbeeld tbs op te leggen.\"  Kempes wijst op onderzoek waaruit blijkt dat onder jonge criminelen ongeveer een op de drie hersenletsel blijkt te hebben, drie keer meer dan in de Nederlandse bevolking als geheel. \"Ze laten vaker risicovol gedrag zien, geregeld in combinatie met drugs of drank. Dus zijn ze vaker betrokken bij gevechten, verkeersongelukken of een val. Ook hoor je vaak dat dit soort mensen bijvoorbeeld op kickboksen zit, dus die krijgen vaker een klap op het hoofd.\" Door die geschiedenis in kaart te brengen, kunnen behandelingen worden aangepast. De kans wordt dan groter dat een maatregel aanslaat, want er zou kunnen worden ontdekt dat een bepaalde behandeling nutteloos is, omdat iemand moeite heeft met concentratie, impulsregulatie of het verwerken van informatie.  Kempes waarschuwt wel dat hersenletsel geen vrijbrief is voor crimineel gedrag. \"Je kunt niet met een hersenscan wapperen en zeggen: 'kijk eens, ik kon er niets aan doen'. Als jij of ik een klap op het hoofd krijgen, laten we ook niet meteen crimineel gedrag zien.\" \"Het ligt genuanceerder\", zegt Kempes. \"Als je opgroeit in een warm gezin en er is veel aandacht voor, dan heeft het verder niet zoveel effect op je gedrag. Maar is er veel stress, bijvoorbeeld door financi\u00eble problemen, dan kan het verergeren. Dat zijn allemaal zaken waar een gedragskundige rekening mee kan houden.\" Kempes werkt aan een 'beslisboom', waarmee tijdens een rechtszaak kan worden bepaald of en welk verder onderzoek nuttig is. "}, {"ID": 2524031, "url": "https://nos.nl/artikel/2524031-door-hoge-tabaksprijs-meer-rokers-die-stoppen-maar-ook-illegale-pakjes", "title": "Door hoge tabaksprijs meer rokers die stoppen, maar ook illegale pakjes", "date_time": "2024-06-11T09:10:13+0200", "text": "In Nederland worden steeds meer buitenlandse, illegale tabaksproducten gerookt. De schatkist loopt daardoor accijns mis, van een kwart van de sigaretten, blijkt uit onderzoeken in opdracht van de ministeries van Financi\u00ebn en Volksgezondheid. De prijs van sigaretten en andere tabak is de afgelopen jaren fors gestegen, waardoor er waarschijnlijk meer uit het buitenland wordt gehaald. Tegelijkertijd geven mensen ook aan dat de hoge prijs het laatste zetje was om te stoppen met roken. Onderzoekers verzamelen eens in de twee jaar duizenden lege sigarettenpakjes die op straat zijn weggegooid, bijvoorbeeld bij bushaltes en winkelcentra. Van elk pakje wordt de herkomst bekeken en bepaald of en waar er accijns over is betaald. Zo krijgen de onderzoekers inzicht in de tabaksmarkt in Nederland.  In 2021 was nog ruim 1 procent van de gevonden pakjes illegaal, dat betekent dat het om namaaksigaretten ging of dat de sigaretten illegaal zijn ingevoerd. Dat percentage is in 2023 gestegen naar ruim 4 procent. Volgens de ministeries van Financi\u00ebn en Volksgezondheid is dat een forse toename. Volgens de ministeries ligt het voor de hand dat door de gestegen accijns op tabaksproducten het veel lucratiever is geworden om illegale sigaretten in Nederland te verkopen. Zo steeg de gemiddelde prijs van een pakje sigaretten dit jaar van gemiddeld negen naar zo'n elf euro. \"Door de grote winsten die criminelen behalen met accijnsfraude en de illegale productie en handel in sigaretten en tabak worden criminele vermogens opgebouwd\", staat in de Kamerbrief van de ministeries. \"Daarmee kunnen andere criminele activiteiten worden gefinancierd.\"  Het aantal buitenlandse sigarettenpakjes dat op straat wordt gevonden, neemt dus flink toe: van bijna 11 naar ruim 18 procent. Die meeste pakjes komen uit Bulgarije en Polen. Ook komt er een aanzienlijk deel uit de directe buurlanden van Nederland. Die handel is niet per definitie illegaal: je mag een kleine hoeveelheid tabaksproducten uit het buitenland meenemen. Het aantal pakjes uit Bulgarije en Polen, die daar 3 tot 4 euro kosten, is in twee jaar tijd verdubbeld. Omdat er niet meer immigranten uit die landen naar Nederland zijn gekomen, is het volgens de onderzoekers een aanwijzing dat de handel vanuit die landen op de Nederlandse zwarte markt is toegenomen. De douane vond bij verkooppunten ook vooral sigaretten uit deze landen. Uit ander onderzoek, van het RIVM, komt eenzelfde beeld naar voren. De onderzoekers deden enqu\u00eates onder rokers en schatten in dat zij nu zo'n tien procent van hun tabaksproducten uit het buitenland halen. Dat doen ze door zelf heen-en-weer te reizen of anderen vragen het mee te nemen. Mogelijk speelt de coronacrisis een rol in de cijfers: in 2021 waren er nog reisrestricties, waardoor er minder sigaretten vanuit het buitenland konden worden ingevoerd.  De verhoging van de accijns op tabaksproducten is afgesproken in het Nationaal Preventieakkoord, om meer mensen te laten stoppen met roken. Dat doel is volgens het RIVM wel bereikt: uit de enqu\u00eate blijkt dat bij ruim de helft van de mensen die stopten met roken, de accijnsverhoging een rol speelde. Vaak waren deze mensen al langer van plan om te stoppen. De hogere prijs van de tabaksproducten gaf volgens de onderzoekers vooral het laatste zetje om geen sigaret meer op te steken. "}, {"ID": 2524027, "url": "https://nos.nl/artikel/2524027-opvallende-stilte-onder-republikeinen-over-rechtszaak-tegen-hunter-biden", "title": "Opvallende stilte onder Republikeinen over rechtszaak tegen Hunter Biden", "date_time": "2024-06-11T07:42:35+0200", "text": "De rechtszaak tegen Hunter Biden loopt op zijn eind. De jury bepaalt waarschijnlijk deze week of de zoon van Joe Biden wel of niet schuldig is aan het illegaal aanvragen en bezitten van een wapen. Het is de eerste keer dat er in de VS een strafzaak plaatsvindt tegen een kind van een zittende president. Volgens de aanklagers was Hunter drugsverslaafd op het moment dat hij het wapen kocht. Dat is bij wet verboden in de VS. Hij kruiste bij aankoop van het vuurwapen in 2018 'nee' aan op het formulier bij de vraag of hij een verslaving heeft. De advocaten van Biden jr. beweren dat hij die periode \"niet aan de drugs zat\" en niet bewust gelogen heeft. Prominente Republikeinen, onder wie Donald Trump, besteedden de afgelopen jaren enorm veel aandacht aan de escapades van Hunter Biden, maar zij blijven nu stil en daar is een reden voor.  De rechtszaak tegen Hunter volgt een week na de veroordeling van Donald Trump in de zwijggeldzaak rond pornoster Stormy Daniels. Trump noemt deze rechtszaak regelmatig een \"heksenjacht\" met een \"partijdige rechter\", en de veroordeling zou \"de schuld van Biden\" zijn. Verschillende prominente Republikeinen herhalen deze claims van de oud-president en beschuldigen de regering-Biden en minister Garland van Justitie van corruptie. Maar die bewering wordt ondermijnd door de vervolging van Hunter Biden door datzelfde ministerie. Ook twee Democraten, senator Robert Menendez en Henry Cuellar, lid van het Huis van Afgevaardigden, worden op dit moment vervolgd door het ministerie van Justitie. Minister Garland beet fel van zich af toen hem vorige week door Republikeinen werd verweten dat zijn aanklagers een verlengstuk zijn van de regering-Biden. \"Ik laat me niet intimideren\", aldus Garland. \"Wij zullen ons werk blijven doen zonder politieke vooringenomenheid.\"  Ook de aanklacht zelf is voor de Republikeinen lastig politiek uit te buiten. De partij pleit er al jaren voor dat de federale overheid zich zo min mogelijk bemoeit met het wapenbezit. Het Huis van Afgevaardigden, waar de Republikeinen een meerderheid hebben, nam afgelopen dinsdag nog een maatregel aan die de regels versoepelt. Veteranen met mentale problemen kunnen nu zonder screening een wapen kopen. Ook steunen de meeste Republikeinen organisaties die het recht verdedigen om een wapen te bezitten. Die bevinden zich nu in een spagaat: \"Wij zijn van mening dat de regels die Hunter Biden heeft geschonden ongrondwettelijk zijn en dat de controleformulieren niet eens zouden mogen bestaan\", zegt Erich Pratt, vice-president van Gun Owners of America, tegen The New York Times. \"Maar zolang deze overtredingen in de wet blijven staan, verdient Hunter Biden geen speciale behandeling van het ministerie van Justitie.\" Voorzitter van het Huis van Afgevaardigden Mike Johnson noemde de recente rechtszaak tegen Trump een \"zaak uit een bananenrepubliek\". In een interview met CNBC kreeg hij vervolgens de vraag of de rechtszaak tegen Hunter Biden dan ook een zaak uit een bananenrepubliek is. Johnson ontweek die vraag door te zeggen dat hij \"nog geen kans\" had gehad om die rechtszaak te bekijken. \"We zullen zien\", was zijn antwoord. \"Ik hoop van niet.\" Nieuwsuur maakte eerder deze uitlegvideo over de schandalen rond Hunter Biden:  "}, {"ID": 2524023, "url": "https://nos.nl/artikel/2524023-china-waarschuwt-nederland-beperk-acties-op-oost-chinese-zee", "title": "China waarschuwt Nederland: beperk acties op Oost-Chinese Zee", "date_time": "2024-06-11T07:21:20+0200", "text": "China vindt dat Nederland terughoudend moet zijn met de inzet van de marine en luchtmacht in de Oost-Chinese Zee. De waarschuwing komt nadat het Nederlandse ministerie van Defensie een incident op zee vorige week \"potentieel onveilig\" had genoemd. Twee Chinese gevechtsvliegtuigen cirkelden toen meerdere keren boven een Nederlands marineschip. Ook werd een Nederlandse helikopter tijdens een patrouille benaderd door Chinese gevechtsvliegtuigen. Het Nederlandse ministerie van Defensie benadrukte dat incident in het internationale luchtruim plaatsvond. Maar China ziet dat anders: Nederland begaf zich in het Chinese zee- en luchtruim, waarmee het de \"vriendschappelijke relatie\" tussen de twee landen heeft ondermijnd. \"We betreuren de kwaadaardige woorden en daden van Nederland ten zeerste en hebben protest ingediend. Provocaties zullen resoluut worden beantwoord\", zegt het Chinese ministerie van Defensie.  Het Nederlandse fregat Zr. Ms. Tromp is in de Oost-Chinese Zee ter ondersteuning van een VN-verband. Samen met onder meer het Verenigd Koninkrijk, Zuid-Korea en de Verenigde Staten ziet Nederland toe op de handhaving van maritieme sancties tegen Noord-Korea. Die hebben de Verenigde Naties opgelegd wegens het kernwapenprogramma van het land. De maatregelen bestaan grotendeels uit strenge restricties voor de import en export van allerlei producten, waaronder olie en wapens. China heeft hiermee ingestemd maar zou volgens een voormalig sanctie-expert van de VN niet al te happig zijn op strenge naleving. Als belangrijkste handelspartner en energieleverancier van Noord-Korea is China vaker verweten dat het toch stiekem olie levert.  Een week eerder voer de Tromp ook door de Straat van Taiwan. De doortocht was opvallend, omdat de Nederlandse marine de Straat van Taiwan eerder nog vermeed vanwege de politieke gevoeligheid. China claimt de zeestraat, ook al hoort die officieel tot de internationale wateren. Peking was toen ook al niet blij dat Nederland koos voor de gevoelige route. Een woordvoerder van de Chinese regering zei tegen de NOS het internationale recht te accepteren, maar \"resoluut gekant te zijn tegen het in gevaar brengen van de Chinese soevereiniteit en veiligheid onder de noemer van vrije doorvaart\".  \"Na de doorvaart van de Tromp door de Straat van Taiwan was China niet blij, maar hield Peking het bij relatief milde woorden. Nu is de toon anders en geeft het Chinese ministerie van Defensie Nederland onder uit de zak. Peking lijkt er alles aan te doen om dit te framen als een actie die nodig was om de Chinese soevereiniteit te beschermen. Het moet uitstralen dat niemand kan sollen met het onwrikbare Volksbevrijdingsleger. Daarnaast wil China ook een waarschuwing de wereld in sturen. Niet alleen aan Nederland, maar ook aan gelijkgestemde landen die de militaire banden met landen als Japan en Zuid-Korea aanhalen, bondgenoten van Amerika die China niet duldt in de regio. Eerder reageerde China al in woord en daad op vergelijkbare patrouilles van de Australi\u00ebrs en de Canadezen. Het land lijkt daarbij te kijken hoe ver het kan gaan zonder dat er grote ongelukken gebeuren, in de hoop de grenzen op zee en het luchtruim zo ver mogelijk op te kunnen rekken en buitenstaanders uit de buurt te houden.\" "}, {"ID": 2524020, "url": "https://nos.nl/artikel/2524020-zorgen-om-jonge-cybercriminelen-met-wapens-dringend-bredere-aanpak-nodig", "title": "Zorgen om jonge cybercriminelen met wapens: 'Dringend bredere aanpak nodig'", "date_time": "2024-06-11T06:43:20+0200", "text": "Het Openbaar Ministerie maakt zich zorgen over het vuurwapenbezit onder jonge cybercriminelen. Geregeld vindt de politie wapens, munitie en explosieven bij soms nog minderjarige verdachten van online criminaliteit. Dat staat in een nieuw rapport van het OM en de politie over de laatste ontwikkelingen op cybercrimegebied. De organisaties vinden dat dringend meer aandacht nodig is voor de aanpak van dit soort criminaliteit. Volgens Koen Hermans, landelijk officier van justitie cybercrime, hebben jongeren die in de drugshandel actief zijn en met wapens rondlopen inmiddels ook cybercrime ontdekt als manier om snel geld te verdienen. \"Dan heb je het over jongens van 16, 17 jaar die gewoon alles inkopen, zoals belscripts voor fraude of phishing panels. We zien steeds meer vermenging tussen traditionele criminaliteit en cybercrime.\" Op die manier worden vuurwapens ook de criminele online wereld binnengebracht.  Anderzijds zijn er ook jonge cybercriminelen die zich bewapenen, zegt Hermans. \"Wij hebben een jonge programmeur aangetroffen met een vuurwapen onder zijn bureaustoel. Hij verdiende grof geld met criminele activiteiten en zei dat hij zich moest kunnen verdedigen als er wat zou gebeuren.\" Vorige maand arresteerde de politie nog twintigers voor internetfraude, waarbij ook een vuurwapen werd gevonden. Het OM kan niet zeggen bij hoeveel cybercrimeverdachten er precies vuurwapens zijn gevonden. Wel wordt het wapenbezit breed herkend onder officieren van justitie die zich met cybercrime bezighouden.  Wat het OM zorgen baart, is de jonge leeftijd van verdachten van online criminaliteit. De helft is jonger dan 25 jaar, staat in het rapport. Hermans: \"Ik had laatst een zaak met een verdachte die phishing panels programmeerde, en nog hele goede ook. We dachten eerst dat we de verkeerde hadden, maar het bleek een jongen van 14.\" Een ander voorbeeld is volgens hem de jongen van 12 die DDoS-aanvallen uitvoerde op school. \"Op zijn zeventiende bleek hij lid van een wereldwijde criminele organisatie die bedrijven afperste.\" Volgens het OM en de politie is dringend een bredere aanpak van cybercrime nodig. Ze vinden dat gemeenten, scholen en bedrijven veel meer moeten doen om online criminaliteit te voorkomen en jongeren daarvan te weerhouden.  Het rapport beschrijft ook enkele andere ontwikkelingen. Zo nemen criminelen die bedrijven afpersen met gestolen data lang niet altijd meer de moeite om gijzelsoftware te gebruiken, want door de vele zogenoemde ransomware-aanvallen van de afgelopen jaren zijn bedrijven steeds betere back-ups van hun bestanden gaan maken. Criminelen spelen daar op in met een nieuwe tactiek. Volledig geautomatiseerd dringen ze binnen in computersystemen. Daar kopi\u00ebren ze zoveel mogelijk data. Vervolgens dreigen ze de gegevens openbaar te maken of door te verkopen aan anderen als er niet wordt betaald. \"Als je eenmaal toegang hebt, is het versleutelen van data een extra stap die criminelen steeds vaker overslaan\", ziet cybercrime-officier Hermans. Wat verder opvalt, is dat daders steeds meer informatie uit datalekken combineren om een optimaal profiel van hun slachtoffers te krijgen. Met informatie over bijvoorbeeld hobby's of andere persoonlijke zaken kunnen de cybercriminelen overtuigender phishingmails sturen of Whatsappfraude plegen. Het OM ziet dat datasets met dergelijke informatie ook weer voor meer geld worden doorverkocht aan andere criminelen. In november werd een man tot 4 jaar cel veroordeeld voor de handel in gestolen data. Hij beschikte over 4000 verschillende databases met miljoenen persoonsgegevens. Vermoedelijk zaten daar van iedere Nederlander wel gegevens tussen, aldus het rapport.  Vorig jaar werden volgens het CBS ruim 2 miljoen Nederlanders slachtoffer van een of andere vorm van online criminaliteit. Toch gaat maar een fractie van alle strafzaken die voor de rechter komt over online misdrijven. Die scheve verhouding is volgens het OM deels te verklaren omdat \u00e9\u00e9n zaak al duizenden slachtoffers kan tellen. Er wordt ingezet op het voorkomen van nieuwe slachtoffers, bijvoorbeeld door netwerken van cybercriminelen offline te halen. Maar ook in de opsporing en vervolging is nog een wereld te winnen, zegt officier van justitie Koen Hermans. \"Nog altijd geven veel mensen binnen politie en OM aan dat cybercrime nieuw voor ze is. Een diefstal bij de supermarkt wordt vaak sneller opgepakt dan een diefstal online.\" "}, {"ID": 2524019, "url": "https://nos.nl/artikel/2524019-wekdienst-11-6-politiebureaus-dicht-voor-publiek-ter-apel-krijgt-maximumboete-van-1-5-miljoen", "title": "Wekdienst 11/6: Politiebureaus dicht voor publiek \u2022 Ter Apel krijgt maximumboete van 1,5 miljoen ", "date_time": "2024-06-11T06:32:01+0200", "text": "Goedemorgen! Vandaag gaan de politiebureaus met een publieksfunctie 24 uur dicht en waarschijnlijk haalt het COA het maximale boetebedrag van 1,5 miljoen euro aan dwangsommen voor de gemeente Westerwolde. Eerst het weer: vandaag trekken opnieuw buien over, met kans op hagel en onweer. Tussendoor schijnt de zon, maar met 14 tot 16 graden blijft het vrij fris.  Ga je de weg op? Hier vind je het overzicht van de werkzaamheden. En hier zie je waar wordt gewerkt aan het spoor.    Gisteravond was er vreugde en verdriet voor het Nederlands elftal. De uitzwaaiwedstrijd werd glansrijk gewonnen, maar er is ook blessureleed. In Rotterdam won Oranje met 4-0 van IJsland, dat niet geplaatst is voor het Europees Kampioenschap in Duitsland, dat over vier dagen begint. Xavi Simons scoorde in de wedstrijd zijn eerste interlandgoal, daarnaast was het raak voor Van Dijk, Malen en Weghorst. De dompers kwamen voor en na de wedstrijd. Middenvelder Teun Koopmeiners raakte geblesseerd bij een schot tijdens de warming-up. Het is de vraag of hij nog meegaat naar Duitsland. Na de wedstrijd werd bekend dat Frenkie de Jong in ieder geval niet voldoende is hersteld van een enkelblessure om het toernooi mee te spelen. Afgelopen week deed hij nog wel mee aan de groepstraining, maar de Barcelona-middenvelder blijkt de komende drie weken nog niet fit genoeg. Nederland speelt zondag de eerste wedstrijd op het EK, tegen Polen.    Koning Willem-Alexander en koningin M\u00e1xima zijn op werkbezoek in de Verenigde Staten. Vandaag bezoeken ze de stad Savannah in de staat Georgia. Gisteren gingen ze naar naar de Patchwerk Recording Studios, waar ook artiesten als Tupac Shakur, Beyonc\u00e9 en Outkast albums hebben opgenomen. Daar ontmoetten ze de Nederlandse rapper Frenna.  Fijne dag!"}, {"ID": 2524018, "url": "https://nos.nl/artikel/2524018-run-op-dieselbusjes-branche-gemeenten-willen-duidelijkheid-milieuzones", "title": "Run op dieselbusjes: branche, gemeenten willen duidelijkheid milieuzones", "date_time": "2024-06-11T06:25:08+0200", "text": "Dit jaar zijn er al bijna 40.000 nieuwe dieselbusjes geregistreerd. Dat is een kwart meer dan in dezelfde periode vorig jaar, blijkt uit cijfers van de RAI Vereniging, de brancheorganisatie voor auto-importeurs en -fabrikanten. De cijfers komen op het moment dat tal van gemeenten voorbereidingen treffen om zogenoemde zero-emissiezones in te stellen. In die zones, vaak in de binnensteden, mogen bepaalde auto's die op fossiele brandstoffen rijden niet meer zomaar komen, want de gemeenten willen hun binnensteden schoner en stiller maken. De nieuwe regels gaan in veel steden vanaf 1 januari gelden. En vanaf volgend jaar moeten ondernemers net als particulieren ook aanschafbelasting (bpm) gaan betalen. Die belasting wordt gekoppeld aan de hoeveelheid CO2 die een wagen uitstoot. De introductie van de zones en de invoering van de aanschafbelasting leiden ertoe dat veel ondernemers nog snel een dieselbusje aanschaffen. Vorig jaar werd deze trend al voorspeld. Nieuwe dieselbusjes en -trucks die v\u00f3\u00f3r 2025 zijn aangeschaft, mogen nog tot 2028 rondrijden.  Ondertussen is er een situatie ontstaan waarin gemeenten, ondernemers en brancheclubs vragen om meer duidelijkheid en minder uitzonderingen, want de nieuwe regeringscoalitie wil de invoering van de zones uitstellen.  In het Nederlandse Klimaatakkoord (2019) spraken overheden en bedrijven af om zones in te stellen waarin vrachtverkeer dat na 1 januari 2025 nieuw wordt aangeschaft geen CO2 mag uitstoten. Tot 2030 bestaan er verschillende overgangsregelingen voor verschillende soorten vrachtverkeer. Ook zijn er uitzonderingen afgesproken. Inmiddels hebben 29 gemeenten zich hieraan gecommitteerd. De zones gaan tussen 2025 en 2028 in, afhankelijk van de gemeente. In Nederland rijden ruim een miljoen bestelbusjes. Verreweg de meeste (91 procent) rijden op diesel, nog geen 3 procent is elektrisch. Veel ondernemers zien elektrische busjes nog als een te grote uitdaging. Ze vrezen hoge kosten, gebrekkige laadinfrastructuur en te weinig ruimte op het stroomnet. Daarbij is de lijst met uitzonderingen wie tot wanneer de binnensteden in mag aanzienlijk uitgebreid. E\u00e9n van die twijfelende ondernemers is Renz Jacobs, van Renz Jacobs Lekdetectie. Hij gaat voor zijn werk het hele land door en vanwege een aflopend contract moet hij dit jaar een keuze maken tussen diesel of elektrisch. Hij twijfelt vooral over de actieradius van een elektrisch busje: \"Ik wil mijn steentje bijdragen aan het milieu, maar wat als ik acuut ergens naartoe moet om een lek op te sporen en er is geen tijd om te laden?\" De zones maken de keuze voor diesel weer lastig. Voor de ondernemer is er nog veel onduidelijk over de zero-emissiezones.  Het ziet er niet naar uit dat de onduidelijkheid snel minder zal worden. De formerende partijen schrijven in hun coalitieakkoord dat men wil kijken of de zero-emissiezones kunnen worden uitgesteld, met het oog op ondernemers. De Vereniging van Nederlandse Gemeenten (VNG) vindt dat geen goed idee. \"Uitstel is juist in het nadeel van ondernemers. Het betekent onduidelijkheid, oneerlijke concurrentie en mogelijke faillissementen\", laat de VNG weten. \"Veel bedrijven hebben al ge\u00efnvesteerd, bijvoorbeeld in de aanschaf van een elektrisch voertuig.\" Daarbij is het invoeren echt de bevoegdheid van gemeenten, benadrukt de VNG. \"Het kan het dus gewoon doorgaan.\"  \"Het uitstellen van de zero-emissiezones wordt ingewikkeld, geven ook de coalitiepartijen toe, omdat gemeenten daar zelf over gaan. Wel zijn er nu al acht verschillende ontheffingsgronden afgesproken, bijvoorbeeld als een bakker een elektrische bus niet kan betalen, of voor kermis- of circusvoertuigen. De coalitiepartijen willen uiteindelijk met een wet vastleggen dat de uitzonderingen overal hetzelfde worden, maar het kan wel twee jaar duren voordat die wet er is. Tot die tijd gaan gemeenten er zelf over.\" Ook de RAI Vereniging dringt aan op duidelijkheid, omdat de zones \"essentieel zijn voor een schoner milieu\". De brancheclub vreest voor een bulk aan RDW-keuringen, die niet op tijd kunnen worden uitgevoerd. Als een busje voor zo'n keuring moet wachten tot 2025, zou dat betekenen dat die niet de juiste papieren heeft om een zero-emissiezone in te mogen. Dat moet volgens de brancheclub voorkomen worden. "}, {"ID": 2524015, "url": "https://nos.nl/artikel/2524015-flinke-compensatie-voor-passagiers-van-turbulentievlucht-singapore-airlines", "title": "Flinke compensatie voor passagiers van turbulentievlucht Singapore Airlines", "date_time": "2024-06-11T05:33:44+0200", "text": "Singapore Airlines heeft passagiers die vorige maand aan boord gewond raakten compensatie aangeboden. Hun toestel kwam in zware turbulentie terecht, waardoor tientallen mensen op de intensive care terechtkwamen en \u00e9\u00e9n man overleed. De vliegtuigmaatschappij biedt passagiers nu compensaties aan, die oplopen tot tienduizenden dollars. \"Passagiers met lichte verwondingen door het incident hebben we 10.000 dollar compensatie aangeboden\", meldt de luchtvaartmaatschappij in een verklaring op Facebook. Degenen die serieuzere verwondingen opliepen, hebben een uitnodiging gekregen om een compensatieaanbod te komen bespreken \"dat aan hun behoeften voldoet\". \"Passagiers van wie medisch is vastgesteld dat ze ernstige verwondingen hebben opgelopen, langdurige medische zorg nodig hebben en financi\u00eble hulp aanvragen, krijgen een voorschot van 25.000 dollar aangeboden om in hun onmiddellijke behoeften te voorzien\", is in de verklaring te lezen. Daarnaast zegt Singapore Airlines dat alle passagiers al 1000 dollar hebben gekregen \"om hun onmiddellijke kosten te dekken bij vertrek uit Bangkok\".  Het toestel van Singapore Airlines daalde binnen vijf seconden maar liefst 54 meter. Door die vrije val werden mensen die niet met een gordel vastzaten, gelanceerd uit hun stoel. Het vliegtuig was onderweg van Londen naar Singapore en maakte na de turbulentie een noodlanding in Thailand. Er waren 211 passagiers en 18 bemanningsleden aan boord. Dit zijn beelden van aan boord destijds:  "}, {"ID": 2524014, "url": "https://nos.nl/artikel/2524014-scheetbelasting-voor-uitstoot-vee-nieuw-zeelandse-boeren-van-de-baan", "title": "'Scheetbelasting' voor uitstoot vee Nieuw-Zeelandse boeren van de baan", "date_time": "2024-06-11T04:32:56+0200", "text": "Het plan van de Nieuw-Zeelandse regering om boeren belasting te laten betalen voor de uitstoot van hun vee lijkt voorlopig van de baan. De huidige regering heeft vandaag bekendgemaakt daadwerkelijk een einde aan het plan van de vorige regering te maken.  Een groot deel van de agrarische sector was het helemaal niet eens met de 'scheetbelasting'. Het voorstel van de vorige regering hield in dat boeren zouden moeten betalen voor onder andere het schadelijke broeikasgas methaan dat vrijkomt bij scheten en boeren van hun vee. Volgens de boeren zou de heffing hun bedrijven onrendabel maken. De belasting zou eigenlijk vanaf volgend jaar ingaan, maar in een verklaring zegt de conservatieve regering nu dat er naar andere manieren gekeken wordt om te zorgen voor minder uitstoot. Er komt bijvoorbeeld een speciale groep met vertegenwoordigers uit de landbouwsector die hierover mee zal denken. Dat kan op den duur wel opnieuw leiden tot hogere kosten voor boeren.   De huidige conservatieve regering beloofde eerder al een einde te maken aan de plannen als ze verkozen zou worden. Bij de parlementsverkiezingen eind vorig jaar was de conservatieve Christopher Luxon inderdaad de grote winnaar. \"De regering is vastbesloten om aan onze verplichtingen op het gebied van klimaatverandering te voldoen zonder boerderijen te sluiten\", zegt landbouwminister Todd McClay. Hij vindt dat Nieuw-Zeelandse boeren als een van de beste voedsel kunnen produceren zonder onnodig CO2 uit te stoten. Volgens McClay is de regering \"gefocust op het vinden van praktische hulpmiddelen en technologie waarmee onze boeren hun uitstoot kunnen verminderen op een manier die de productie of export niet zal verminderen\".  Bijna de helft van de totale uitstoot van broeikasgassen in Nieuw-Zeeland, voornamelijk methaan, komt van de agrarische sector. Die sector is goed voor meer dan de helft van de export. Er wonen 5 miljoen mensen in het land, maar en zijn ruim 10 miljoen koeien en 26 miljoen schapen. Het plan moest bijdragen aan het doel om klimaatneutraal te zijn in 2050 en de uitstoot van methaan met 10 procent te verminderen voor 2030. Minister McClay benadrukt dat de regering nog steeds die afspraken zal nakomen. "}, {"ID": 2524013, "url": "https://nos.nl/artikel/2524013-vaargeul-bij-ingestorte-brug-baltimore-na-ruim-twee-maanden-weer-helemaal-open", "title": "Vaargeul bij ingestorte brug Baltimore na ruim twee maanden weer helemaal open", "date_time": "2024-06-11T01:24:23+0200", "text": "De vaargeul bij de ingestorte brug in Baltimore in de Amerikaanse staat Maryland is weer helemaal vrij voor het scheepvaartverkeer. De opruimwerkzaamheden begonnen eind maart en zijn na ruim twee maanden afgerond. Dat maakte het zogenoemde Key Bridge Response-team vandaag bekend, dat onder andere bestaat uit de politie, kustwacht en ingenieurs uit het leger. Na onderzoek stellen ingenieurs van het Amerikaanse leger vandaag dat de vaargeul weer veilig gebruikt kan worden. Het Fort McHenry Federal Channel is weer hersteld tot de oorspronkelijke afmetingen van ruim 213 meter breed en meer dan 15 meter diep. Er is 50.000 ton puin weggehaald uit het water, nadat de brug eind maart was ingestort. Toen botste er een containerschip tegen de Francis Scott Key-brug. Zes mensen kwamen daarbij om het leven.  De bedoeling was dat de vaarroute op 10 mei weer als vanouds zou functioneren, maar die deadline werd door slechte weersomstandigheden en de complexe operatie niet gehaald. Er moesten onder andere delen van de ingestorte brug opgeblazen worden om deze los te krijgen van het containerschip. Een kleine week later lukte het om het schip weg te slepen. Vijf sleepboten trokken het schip bij hoog water naar de haven. De haven van Baltimore behoort tot de belangrijkste havens van de Amerikaanse oostkust. Onder meer de autobranche, de bouw en de agrarische sector verschepen veel goederen via de haven. De zes doden waren bouwvakkers die op het moment van de aanvaring op de brug aan het werk waren. Begin mei werd het laatste slachtoffer gevonden en uit het water gehaald. Later die maand bleek dat het vrachtschip kort voor de aanvaring meermaals kampte met stroomuitval. Het moment van de aanvaring en de schade naderhand:  "}, {"ID": 2524012, "url": "https://nos.nl/artikel/2524012-schuldenlast-bedrijven-neemt-af-groep-met-problematische-schulden-krimpt", "title": "Schuldenlast bedrijven neemt af, groep met problematische schulden krimpt", "date_time": "2024-06-11T00:01:18+0200", "text": "Ondanks de coronacrisis en energiecrisis zijn de schulden bij bedrijven de afgelopen jaren afgenomen. Dat concludeert het Centraal Planbureau (CPB) in een analyse van de ontwikkeling en verdeling van schulden bij Nederlandse bedrijven tot 2022. Volgens de onderzoekers is deze trend vooral te verklaren doordat de winsten zijn toegenomen. Ook kunnen bedrijven minder makkelijk leningen krijgen bij banken. De regels voor banken zijn sinds de kredietcrisis strenger geworden. Ze moeten bijvoorbeeld hogere kapitaalbuffers aanhouden en strengere witwascontroles doen. Vooral leningen tot 1 miljoen euro worden vaak afgewezen door banken, mogelijk omdat banken hier niet genoeg aan verdienen. Dat bedrijven minder schulden hebben, betekent dat ze beter in staat zijn om klappen op te vangen. Het CPB noemt ook een kanttekening: leningen zijn een manier om te investeren en productiever te worden als bedrijf. Als er te weinig wordt geleend, kan dat ten koste gaan van de economische groei.  De groep ondernemers met problematische schulden is sinds de kredietcrisis gekrompen van 6 procent van alle bedrijven in 2011 naar 3 procent in 2022. Onder die 3 procent vallen vooral kleine, jonge bedrijven. Zo kampt deze groep met zo'n 14 procent van de nog openstaande coronabelastingschuld. Voor de stabiliteit van de Nederlandse economie zijn deze problematische schulden geen gevaar, zeggen de CPB-onderzoekers, omdat de groep klein is en het om relatief weinig schulden gaat. Dat het aantal ondernemers met problematische schulden daalt, is ook te zien aan het aantal faillissementen. Dat daalde jarenlang, met vooral in de coronacrisis weinig faillissementen. Vorig jaar steeg het aantal faillissementen weer, maar het zit nog niet op het niveau van voor corona. In andere Europese landen zijn de schulden bij bedrijven nog een stuk lager. Vooral in Spanje en Itali\u00eb zijn de schulden flink gedaald. In Frankrijk zijn bedrijven juist meer schulden aangegaan, om zo meer te kunnen investeren. Ook Nederlandse huishoudens hebben in vergelijking met andere landen hoge schulden. Wel namen ook die schulden de afgelopen jaren af. Volgens het CPB zijn zowel huishoudens als bedrijven beter in staat om klappen op te vangen dan een paar jaar geleden.  Vanuit een breder perspectief zijn geopolitieke spanningen een risico voor de Nederlandse economie, stelt het planbureau. Als voorbeeld wordt de handelsoorlog tussen de Verenigde Staten en China genoemd, of de oplopende spanningen tussen China en Taiwan. Omdat Nederland veel handelt met andere landen kunnen handelsbarri\u00e8res en sancties een rem zetten op de economie, zeggen de onderzoekers. Ook kan onzekerheid ertoe leiden dat bedrijven minder investeren en mensen minder uitgeven. Wel heeft de economie de coronacrisis en energiecrisis goed doorstaan, ook al koelde diezelfde economie de afgelopen tijd af doordat er minder geld werd uitgegeven en minder werd ge\u00efnvesteerd door bedrijven. Het is de verwachting dat de economie op de lange termijn blijft groeien, al zal het niet zo hard gaan. Verder heeft de snelle stijging van de rente sinds de zomer van 2022 van min 0,5 procent naar 4 procent in september vorig jaar heeft niet tot problemen geleid voor de financi\u00eble stabiliteit in Nederland. Vorige week verlaagde de Europese Centrale Bank de rente nog naar 3,75 procent. Het CPB verwacht dat de rente op de lange termijn weer zal terugkeren naar een historisch laag niveau. Investeerders nemen dan wel meer risico's, zo waarschuwt het planbureau. "}, {"ID": 2523996, "url": "https://nos.nl/artikel/2523996-veiligheidsraad-steunt-plan-staakt-het-vuren-gaza-hamas-reageert-positief", "title": "Veiligheidsraad steunt plan staakt-het-vuren Gaza, Hamas reageert positief", "date_time": "2024-06-10T22:57:11+0200", "text": "De VN-Veiligheidsraad heeft zich in een resolutie achter het plan voor een staakt-het-vuren geschaard, dat vorige maand door de Amerikaanse president Biden is gepresenteerd. De Amerikaanse ambassadeur bij de VN zei vandaag dat dit plan \"de beste en meest realistische kans is om deze oorlog in ieder geval tijdelijk te stoppen\". Het plan voorziet in een permanent staakt-het-vuren, volledige terugtrekking van het Isra\u00eblische leger uit de Gazastrook, een ruil van gijzelaars tegen gevangenen, een plan voor de wederopbouw, het herstel van de aanvoer van humanitaire hulp en de terugkeer van vluchtelingen naar hun woningen. Zowel Hamas als Isra\u00ebl krijgt de opdracht de afspraken in dat plan volledig en zonder te vertragingen uit te voeren. Veertien leden van de Veiligheidsraad stemden voor, Rusland onthield zich van stemming. Het is wel maar de vraag of Isra\u00ebl zich iets van deze uitslag zal aantrekken. Volgens de Amerikanen heeft Isra\u00ebl het plan geaccepteerd, maar de Isra\u00eblische premier Netanyahu zegt dat hij alleen over een permanent staakt-het-vuren wil praten als de Hamas-milities en het Hamas-bestuur volledig zijn ontmanteld.  De leiding van Hamas heeft positief gereageerd. Het is wel onduidelijk of de groep onvoorwaardelijk met het plan instemt. \"We bevestigen dat we bereid zijn om via de bemiddelaars te onderhandelen over hoe we de uitgangspunten kunnen realiseren, in lijn met de eisen van de bevolking en het verzet\", aldus Hamas.  \"Dit is de eerste aangenomen resolutie van de VN Veiligheidsraad die niet alleen moet leiden tot een staakt-het-vuren en vrijlating van de gijzelaars, maar ook tot een einde van de oorlog en de wederopbouw van Gaza. Hoewel Isra\u00ebl eerder VN-resoluties negeerde is het land nu, volgens de VS, akkoord gegaan met de tekst. Een Isra\u00eblische vertegenwoordiger zat bij de stemming in New York en minister van Buitenlandse Zaken Blinken sprak vandaag nog in Isra\u00ebl met zowel premier Netanyahu als minister van Defensie Gallant. Nu ook Hamas positief heeft gereageerd, is de kans nu groter dan ooit dat de VN-resolutie effect zal hebben. Met de kanttekening dat de haviken binnen het oorlogskabinet van Netanyahu aan invloed hebben gewonnen na het vertrek van de gematigde minister Benny Gantz, gisteren. Voor president Biden is dit in ieder geval een opluchting, want hij kan zich profileren als vredesstichter. Biden ligt in eigen land onder vuur van zowel conservatieven die hem te kritisch vinden ten opzichte van Isra\u00ebl als van progressieve- en Arabisch-Amerikaanse stemmers die hem zijn financi\u00eble en militaire steun aan Isra\u00ebl verwijten: een groot electoraal risico voor de verkiezingen in november.\" "}, {"ID": 2523994, "url": "https://nos.nl/artikel/2523994-kabinet-stelt-unrwa-weer-geld-in-het-vooruitzicht-voor-gaza", "title": "Kabinet stelt UNRWA weer geld in het vooruitzicht voor Gaza", "date_time": "2024-06-10T22:51:21+0200", "text": "Het kabinet reserveert drie miljoen euro voor UNRWA, de organisatie voor hulp aan Palestijnse vluchtelingen van de Verenigde Naties. Het geld maakt deel uit van een breder pakket voor humanitaire steun, bestemd voor Gaza. Dat schrijft demissionair minister Schreinemacher (Ontwikkelingssamenwerking) aan de Tweede Kamer. Daarmee stelt het kabinet voor het eerst weer geld in het vooruitzicht voor de organisatie, die begin dit jaar in opspraak raakte. Om voor uitbetaling in aanmerking te komen, moet UNRWA nog wel aan een aantal voorwaarden voldoen, staat in de Kamerbrief. Nederland schortte de bijdrage aan de hulporganisatie op, nadat Isra\u00ebl meldde dat twaalf medewerkers van UNRWA betrokken zouden zijn geweest bij de aanslag van terreurgroep Hamas op 7 oktober vorig jaar. Andere landen deden hetzelfde. De VN stelde daarop een onafhankelijk onderzoek in naar de kwestie, geleid door de Franse oud-minister van Buitenlandse Zaken Catherine Colonna. Die concludeerde in april dat de beschuldigingen van Isra\u00ebl niet met bewijzen waren onderbouwd.  Wel kwamen de onderzoekers met vijftig aanbevelingen voor de organisatie, vooral over de neutraliteit van het personeel. Ook het lesmateriaal dat gebruikt wordt op UNRWA-scholen moest neutraler, want dat zou antisemitische teksten bevatten. De drie miljoen euro wordt pas overgemaakt, als al die aanbevelingen zijn opgevolgd. Schreinemacher heeft eind vorige maand gesproken met commissaris-generaal Lazzarini van UNRWA. Die heeft haar laten weten dat hij zo veel mogelijk vaart maakt om de aanbevelingen te implementeren. Nederland zal dat \"nauwlettend\" blijven volgen, schrijft de minister. Lazzarini zei in dat gesprek ook dat zijn organisatie nog maar geld heeft tot midden juni. De afgelopen tijd is er van verschillende kanten aangedrongen op het hervatten van de steun. Ook een deel van de Tweede Kamer dringt op hervatting aan, vooral omdat de UNRWA een van de weinige organisaties is die nog werkzaam zijn in Gaza. Nederland heeft overigens nooit echt de geldkraan naar UNRWA dichtgedraaid; het besluit tot opschorting van de hulp werd genomen nadat de toegezegde miljoenen voor 2024 al waren overgemaakt.  Naast de gereserveerde drie miljoen euro voor UNRWA stelt het kabinet nog eens tien miljoen euro ter beschikking voor humanitaire steun aan Gaza. Dat geld wordt verdeeld over de Wereld Gezondheidsorganisatie (WHO) voor medische hulp, de Internationale Arbeidsorganisatie (ILO) voor economische steun en het Rode Kruis voor projecten voor traumaverwerking. \"Nederland zet hiermee in op diversificatie van hulp, om in de toekomst minder afhankelijk te zijn van een enkele organisatie en zo het bredere hulpsysteem te versterken\", schrijft de minister aan de Kamer. "}, {"ID": 2523982, "url": "https://nos.nl/artikel/2523982-apple-meldt-zich-in-ai-race-met-grote-update-voor-spraakassistent-siri", "title": "Apple meldt zich in AI-race met grote update voor spraakassistent Siri", "date_time": "2024-06-10T22:26:15+0200", "text": "Apple is begonnen met een inhaalslag op het gebied van AI. De Amerikaanse techgigant heeft grote aanpassingen aangekondigd voor de eigen virtuele spraakassistent, Siri. Het gaat om de grootste update sinds de functie in 2011 voor het eerst werd uitgebracht. Daarmee mengt het bedrijf zich in een strijd die ruim anderhalf jaar geleden is ontketend door ChatGPT van OpenAI en waarin inmiddels ook Google en Microsoft zich hebben gemengd. Daar komt dus een grote speler bij. Al weigert Apple het \"AI\" te noemen, het bedrijf spreekt van \"Apple Intelligence\". Want, zo zei topman Tim Cook tijdens de presentatie, \"dit gaat verder dan AI, het is persoonlijke intelligentie en de volgende grote stap voor Apple\". Uiteraard is dat reclamepraat, maar het feit dat het bedrijf zoveel moeite doet om n\u00edet AI te hoeven zeggen, wekt ook sterk de indruk dat het bedrijf hiermee hoopt zich te onderscheiden van de rest. De aankondiging van Apple komt in een tijd waarin de concurrentie de afgelopen maanden ook van alles heeft aangekondigd. De nieuwste telefoons van Google (Pixel) en Samsung (Galaxy) zijn bijvoorbeeld doorspekt met AI-functies. Hetzelfde geldt voor computers waar een besturingssysteem van Microsoft op draait. Ook dat bedrijf kondigde onlangs nieuwe AI-functies aan. Apple is eigenlijk de enige partij die nog miste op het 'AI-feestje'.  Dat verandert nu, met de grote update voor Siri. Hoewel Siri in 2011 de eerste op de markt was, loopt de virtuele hulp al een tijdje flink achterop de rest. De belofte is dat het straks mogelijk wordt om op een veel menselijkere manier te communiceren met Siri (wat Google en OpenAI al bieden) en dat de AI-assistent informatie uit allerlei verschillende apps aan elkaar kan knopen. In de presentatie werd het voorbeeld gegeven van iemand die vroeg hoe laat ze haar moeder van het vliegveld moest ophalen, waar ze zouden gaan lunchen en hoe ver de twee plekken van elkaar waren verwijderd. De informatie kwam uit een e-mail, tekstbericht en de kaarten-app. Daarnaast biedt Siri straks samenvattingen aan in e-mail, kan het systeem hulp bieden bij het herschrijven van stukken tekst en kunnen er AI-afbeeldingen gegenereerd worden, zoals een verjaardagskaart met daarin het gezicht van een vriend of vriendin. In Safari, de browser van Apple, zijn straks minisamenvattingen van een webpagina beschikbaar. Daarin wordt dan de belangrijkste informatie getoond. Bij dit alles benadrukt Apple dat het privacy hoog in het vaandel heeft staan. Dat is al jaren een belangrijk verkoopargument voor de techgigant. Zo stelt het bedrijf dat in eerste instantie vragen op apparaten zelf worden afgehandeld. Als dat niet lukt, wordt pas overgeschakeld naar servers in een datacenter.  Zonder het hardop te zeggen, moest Apple ook erkennen dat er grenzen zijn aan wat de eigen technologie kan doen. Het kondigde een samenwerking aan met OpenAI's ChatGPT, dat wordt ingebouwd in Siri. Pikant is dat daar de privacyvoorwaarden anders in elkaar steken. In een poging dat op te lossen, moeten gebruikers toestemming geven voordat data naar OpenAI wordt gestuurd. Opvallend was dat OpenAI-baas Sam Altman te gast was bij de presentatie - hij zat in het publiek - maar hij kwam niet voor in de presentatie:  In vergelijking met de aankondigingen van andere partijen oogt Apples Siri-update wellicht wat laat. Tegelijk staat het bedrijf er juist bekend om niet aan het begin, maar juist wat later in te stappen bij nieuwe ontwikkelingen. Vaak pakt dat alsnog goed uit. Dat komt ook omdat het bedrijf een trouwe gebruikersschare heeft van honderden miljoenen mensen. Als Apple iets omarmt, verandert het per definitie de verhoudingen in de markt.  Het is ook niet ondenkbaar dat Apple juist even wilde wachten, omdat het zag dat Google meerdere keren blunderde met nieuwe AI-functies. Wat dat betreft is het de vraag hoe Apple het er op dat vlak vanaf gaat brengen. Zogenoemde generatieve AI, die straks ook naar Apples systemen komen, staan er ook om bekend foutjes te kunnen maken. Het zal wel nog even duren voordat al deze AI-functies ook door \u00e1lle Apple-gebruiker getest kunnen worden. De toepassingen werken straks alleen op de iPhone 15 Pro en computers van Apple die diens eigen computerchip hebben. Hoe snel alle functionaliteiten ook voor Nederlandse consumenten te gebruiken zijn, is daarnaast afwachten; in eerste instantie werkt het alleen in het Engels. "}, {"ID": 2523981, "url": "https://nos.nl/artikel/2523981-groot-en-fout-geld-kwam-bij-luxebordeel-yab-yum-oprichter-theo-heuft-89-overleden", "title": "Groot en fout geld kwam bij luxebordeel Yab Yum, oprichter Theo Heuft (89) overleden", "date_time": "2024-06-10T22:25:13+0200", "text": "Theo Heuft, oprichter van het roemruchte Amsterdamse bordeel Yab Yum, is overleden. Dat heeft zijn familie laten weten aan De Telegraaf. De 89-jarige Heuft overleed thuis in Frankrijk in zijn slaap. Heuft was de man achter een van de meest exclusieve seksclubs ter wereld. Yab Yum was gevestigd aan het Singel en opende in 1976. Heuft, een Amsterdamse jongen uit een katholiek middenstandsgezin, had voor die tijd al een caf\u00e9, een bordeel en een gokhuis opgezet. Hij was een goed handelaar, maar vergokte veel van zijn inkomen. \"Ik was een beetje gokverslaafd. Dat is een verslaving die je niemand gunt\", zei Heuft in 2021 in de documentaire Yab Yum van Anna van 't Hek. Het was wel wat hem tot zijn grote succes leidde. In het pand waarin het luxebordeel later zou komen zat een gokhuis. De eigenaar was een vriend van Heuft.  Jarenlang verwelkomde Yab Yum lokale en internationale gasten. De entreeprijs, 75 gulden, was voor die tijd fors. Op de begane grond bevond zich een overdadig ingerichte bar met gecapitonneerde wanden en meubels, kroonluchters en veel goud. De barmannen waren homoseksueel - van romances tussen 'de meisjes' en heteroseksuele jongens achter de bar zou maar ruzie komen. Wie 300 gulden betaalde, mocht met een dame naar boven. De kamers waar de prostituees hun werk deden hadden allemaal een bubbelbad. Gefortuneerde zakenmensen, voetballers, criminelen: ze wisten Yab Yum binnen de kortste keren te vinden. \"Ik heb heel Nederland in zijn blote kont voorbij zien komen\", zegt barman Tonnie in de documentaire over de seksclub. Wereldsterren zag hij ook. \"Of het nou Tom Jones was, of Sting, Demis Roussos, of Aznavour. Dat wilde niet zeggen dat ze allemaal naar boven gingen. Maar het geld speelde geen rol.\"  In 1999 verkocht Heuft het beroemde bordeel. Drie jaar eerder was voor de deur een portier doodgeschoten. Volgens Het Parool waarschijnlijk het gevolg van een conflict met bodyguards van criminelen Sam Klepper en John Mieremet. Misdaadjournalisten Paul Vugts en Bart Middelburg schreven in 2006 in die krant dat er aanwijzingen waren dat Heuft zijn seksclub gedwongen moest verkopen aan de groep rond de toen al geliquideerde topcrimineel Klaas Bruinsma en de Hells Angels. In 2007 werd Yab Yum gesloten omdat de gemeente Amsterdam de vergunningen had ingetrokken wegens het vermoeden van criminele activiteiten. Heuft en zijn vrouw Monique woonden toen al jaren in Frankrijk. Ze runden in Zuid-Frankrijk en later in de Bourgogne een bed and breakfast. \"Ik kijk niet terug\", zei de horecabaas vaak tegen journalisten als hem gevraagd werd naar hoe het de club vergaan was. Vanaf 2013 was het bordeel een paar jaar open als museum. Het interieur van het sekspaleis is nog steeds intact. Van 't Hek filmde in de voormalige club voor haar documentaire. Mogelijk wordt later dit jaar ook een dramaserie in het pand opgenomen. Aan de voorbereiding van die serie werkte Heuft nog mee."}, {"ID": 2523975, "url": "https://nos.nl/artikel/2523975-koning-ontmoet-dochter-martin-luther-king-slavernijexcuses-inspirerend", "title": "Koning ontmoet dochter Martin Luther King, 'slavernijexcuses inspirerend'", "date_time": "2024-06-10T22:03:33+0200", "text": "Koning Willem-Alexander en koningin M\u00e1xima hebben op werkbezoek in de Verenigde Staten in Atlanta een bezoek gebracht aan het Martin Luther King Jr. Center. Het koningspaar sprak daar onder anderen met de jongste dochter van Martin Luther King, Bernice.  Atlanta is de geboorteplaats van King. Hij was de charismatische leider van de Amerikaanse burgerrechtenbeweging, bekend van onder meer zijn beroemde 'I Have a Dream'-speech in 1963 in Washington. King werd in 1968 vermoord in Memphis en is nog altijd het symbool van de geweldloze strijd tegen rassenscheiding en racisme. In een toespraak bij het herinneringscentrum ter ere van King, dat kort na de moord op King werd opgericht en waarvan Bernice King de directeur is, zei de koning ontroerd te zijn. \"Het was hier in Atlanta waar de strijd voor gelijke rechten begon\", zei hij. \"Een strijd zonder geweld, verdedigd door een man die geloofde in de kracht van zijn woorden en de fundamentele waarden waarin hij geloofde: vrijheid, gelijkheid en sociale rechtvaardigheid.\" De koning stipte in zijn speech ook de strijd tegen discriminatie en racisme in Nederland aan. Bernice King zei tijdens het bezoek van het koningspaar \"ge\u00efnspireerd\" te zijn geraakt door de slavernijexcuses van de koning, die hij op 1 juli vorig jaar maakte. \"We hopen dat mensen in de toekomst samen hun land vooruit helpen, in termen van de verontschuldiging en berouw rond het slavernijverleden\", zei King. \"We waarderen die excuses enorm en zijn er erg door ge\u00efnspireerd.\" Het koningspaar met Bernice King bij het graf van Martin Luther King:  Het koningspaar is in de VS om de economische banden met de staten Georgia en New York te onderhouden. Om die reden brachten Willem-Alexander en M\u00e1xima ook een bezoek aan een gerenommeerde hiphopstudio in Atlanta; de hiphopindustrie is historisch en cultureel erg belangrijk voor de stad. Ook voor Nederland is hiphop een belangrijke industrie. In een muziekstudio bezoekt het koninklijk paar Frenna en Rotjoch, twee populaire Nederlandse artiesten die zijn meegevraagd door het koningspaar op het werkbezoek. De koning en koningin in Patchwerk Recording Studios, waar ook artiesten als 2Pac, Beyonc\u00e9 en Outkast albums hebben opgenomen.  "}, {"ID": 2523971, "url": "https://nos.nl/artikel/2523971-grootschalige-fraudezweem-rond-japanse-automakers-vertrouwen-is-beschadigd", "title": "Grootschalige fraudezweem rond Japanse automakers: 'Vertrouwen is beschadigd'", "date_time": "2024-06-10T21:52:57+0200", "text": "Japanse auto's staan bekend om hun kwaliteit en levensduur, maar de betrouwbaarheid van de grootste automakers uit het land komt door grootschalige fraude onder druk te staan. Vandaag heeft het Japanse ministerie van Land en Infrastructuur invallen gedaan bij de hoofdkantoren van Honda en Mazda, in navolging van eerdere onderzoeken bij automakers Toyota en Suzuki en motormaker Yamaha. De fabrikanten worden verdacht van het vervalsen van data bij veiligheidstesten. Volgens de vijf betrokken bedrijven zijn er geen veiligheidsproblemen, maar het ministerie gaat opnieuw testen of de modellen waarbij fraude is gepleegd voldoen aan de huidige veiligheids- en milieunormen. Intussen heeft de overheid een gedeeltelijk leveringsverbod opgelegd aan Toyota, Mazda en Yamaha.  Volgens het ministerie heeft Honda testresultaten van onder andere geluidsmetingen vervalst. In totaal gaat het om 22 automodellen, waaronder de Fit die tussen 2009 en 2017 werd geproduceerd en sinds 2011 beschikbaar is in Europa. Onder de auto's die momenteel in productie zijn, heeft het ministerie geen onregelmatigheden gevonden. Bij Toyota gaat het om zeven modellen, waaronder de Corolla Fielder, Corolla Axio, en Yaris Cross, die nog steeds in productie zijn. Hierbij is vervalste data aangeleverd met betrekking tot de testen van voetgangers- en inzittendenbescherming. Bij de stopgezette automodellen Crown, Isis, Sienta en RX van dochtermerk Lexus, betreft het fouten in de botsproeven. Akio Toyoda, voorzitter van Toyota, verklaart dat \"er geen veiligheidsprobleem is.\" Volgens het bedrijf zijn de testen in striktere omstandigheden uitgevoerd dan vereist volgens de nationale veiligheidsregels. Desondanks geeft Toyota toe dat het jarenlang fraude heeft gepleegd. Bij Mazda betreft het vijf modellen, waaronder de Roadster RF en de MAZDA2 die beide nog in productie zijn. Hierbij gaat het om vervalste data in de vermogenstesten. Bij de stopgezette modellen Atenza, Axela (MAZDA3) en MAZDA6 is foute data aangeleverd van de airbag-activeringstesten. In totaal gaat het om meer dan 150.000 auto's. Suzuki heeft in 2014 data vervalst bij remtesten van het automodel Alto. Dit model was tot 2015 te koop in Europa. Bij motormaker Yamaha gaat het om fraude bij geluidstesten van drie modellen, waarvan de YZF-R1 nog in productie is. Hiervoor is een leveringsverbod uitgevaardigd.  De grootschalige fraude komt aan het licht in de nasleep van eerdere schandalen bij Daihatsu en Hino, beide onderdeel van Toyota. Deze automakers hebben ook lange tijd gefraudeerd bij verschillende testen. Na maandenlange productiestakingen zijn de bedrijven weer bezig met nieuwe leveringen. Nog eens 85 andere automakers en leveranciers van onderdelen zijn toegevoegd aan de lijst bedrijven waar het ministerie binnenkort een inspectie wil uitvoeren. Het heeft geleid tot een publieke woordenwisseling tussen de overheid en de fabrikanten. Volgens de autobedrijven ligt het probleem bij een tekort aan gespecialiseerd personeel en een certificeringssysteem dat moeilijk te begrijpen is. Op een persconferentie van Toyota verklaarde voorzitter Toyoda dat hij geen goed inzicht had in de nationale wetgeving met betrekking tot veiligheidstesten vanwege de ingewikkelde regelgeving, en verklaarde dat het bedrijf niet beschikt over personeel \"dat alle processen in het certificeringsproces begrijpt\". Volgens omroep NTV hebben meerdere overheidsfunctionarissen eveneens verklaard dat een tekort aan gespecialiseerde ambtenaren het opsporen van fraude moeilijk maakt. De grote automakers hebben daarbij veel vrijheid bij het zelfstandig uitvoeren van de veiligheidstesten. Kabinetschef Hirokazu Matsuno heeft zich tijdens een recente persconferentie kritisch uitgelaten: \"Het gedrag van deze fabrikanten heeft het vertrouwen in de Japanse auto-industrie beschadigd\". De overheid heeft aangekondigd dat het op basis van de inspecties strenge maatregelen gaat nemen, en overweegt een grootschalige terugroepactie als de modellen in kwestie inderdaad onveilig blijken te zijn. "}, {"ID": 2523961, "url": "https://nos.nl/artikel/2523961-juni-is-vooralsnog-nat-en-koud-maar-uitzonderlijk-is-dat-niet", "title": "Juni is vooralsnog nat en koud, maar uitzonderlijk is dat niet", "date_time": "2024-06-10T20:20:08+0200", "text": "Op 1 juni is de meteorologische zomer begonnen, maar van echt zomerweer is nog geen sprake. Het regent, het is maar een graad of 15 en het ziet er niet naar uit dat er snel verbetering in komt. Toch is het natte weer voor deze tijd van het jaar niet uitzonderlijk. Vandaag was er naast bewolking en regen ook harde wind: met name in de provincie Zeeland, waar de windstoten rond 95 kilometer per uur uitkwamen. Het KNMI had vanwege de windstoten voor de provincies Zeeland, Zuid-Holland, Noord-Holland en Noord-Brabant code geel afgegeven. Die waarschuwing is inmiddels weer ingetrokken.  \"Het was kleddernat in vooral het noordwesten van Nederland vandaag. Wat opvalt, is dat ditmaal de provincie Limburg qua neerslaghoeveelheden enigszins buiten schot bleef. Overigens is het vandaag een erg natte junidag, maar zeker niet de natste dag die we in juni gemeten hebben. Vorig jaar viel er op 22 juni ook heel veel regen, met in de Achterhoek en Twente zelfs tussen 40 en 65 mm. Verschil was wel dat we toen al een heel aantal zomerse en zelfs tropische dagen achter de rug hadden.\" En de rest van de week dan? Morgen wordt het niet veel warmer en zijn er verspreid over het land weer buien. Wel neemt de wind af. Woensdag wordt het weliswaar wat droger, maar het blijft koud voor de tijd van het jaar, met maximaal 16 graden.  Donderdag blijft het ook grotendeels droog, maar wel fris. De verwachtte maximumtemperatuur: 16 graden. Vrijdag gaat de temperatuur iets omhoog, maar ook dan is het wisselvallig. Het staat in een schril contrast met vorig jaar. Toen was het op 10 juni zeer warm, met maximumtemperaturen van rond de 30 graden. De hoogste gemeten temperatuur in juni 2023 was 32,3 graden, op 11 juni gemeten in Hoek van Holland en Gilze-Rijen. Daarna werd het wat minder warm, maar het werd vrijwel iedere dag nog wel minimaal 25 graden en in het zuidoosten en zuiden werd het nog regelmatig warmer dan 30 graden.  Het was vandaag overigens niet de koudste 10 juni ooit gemeten. Het werd 15,4 graden in De Bilt, waarmee het record van 13,7 graden uit 1955 niet is verbroken. Wel is het daarmee ongeveer 5 graden kouder dan gemiddeld: de gemiddelde maximumtemperatuur ligt rond deze tijd van het jaar rond de 20 graden.  \"Ook in de landen om ons heen verloopt de junimaand tot nu toe fris, en vooral ook erg nat. Droger en zonniger weer vinden we terug in bijvoorbeeld Turkije en Griekenland, maar erg aangenaam is het daar niet, want in Athene bijvoorbeeld staat er een waarschuwing uit voor hitte, het is er overdag 35 graden. Voorlopig ziet het er ook niet naar uit dat de zuidelijke warmte ons weet te bereiken. Met een wind uit richtingen tussen zuidwest en noordwest blijft het, zoals het er nu naar uitziet, voorlopig nog echt aan de frisse kant en soms wat nat. Het is dus niet meer 'Pluk de dag!', maar 'Pak je moment!', want er zitten, ondanks al dit grijze weer, ook zonnige en droge momenten tussen.\" "}, {"ID": 2523958, "url": "https://nos.nl/artikel/2523958-metro-s-botsen-op-omgevallen-boom-in-rotterdam-ook-op-andere-plekken-stormschade", "title": "Metro's botsen op omgevallen boom in Rotterdam, ook op andere plekken stormschade", "date_time": "2024-06-10T20:05:05+0200", "text": "Op meerdere plekken in Nederland heeft harde wind maandag schade veroorzaakt. In Rotterdam reden twee metro's tegen omgevallen bomen, waardoor het metroverkeer ontregeld raakte. Door een boom op een bovenleiding kunnen er geen treinen rijden tussen Amsterdam Centraal en Bijlmer Arena. Volgens Rijnmond belandden door stevige windstoten meerdere grote takken op het metrospoor tussen Rotterdam-Slinge en Rhoon. De omroep schrijft dat zo'n 350 reizigers ge\u00ebvacueerd moesten worden. In beide richtingen konden de rest van de dag geen metro's rijden. De Rotterdamse vervoerder RET zette bussen in op het traject. De metro's raakten fors beschadigd, de bestuurders en passagiers bleven ongedeerd. Een woordvoerder van RET zegt tegen Rijnmond dat de metro's hopelijk morgenvroeg weer rijden. \"Maar dat is nog niet honderd procent zeker. Dat hangt af van de reparaties die uitgevoerd moeten worden.\" In Rotterdam is het metroverkeer ontregeld door een omgevallen boom:  ProRail meldt dat een trein is gestrand vanwege een boom op een bovenleiding tussen Amsterdam en Duivendrecht. Volgens NH moesten de inzittenden ge\u00ebvacueerd worden. Dit was ook het geval voor een trein bij station Amstel, meldde ProRail rond 22.00 uur maandagavond:  Er is in beide richtingen geen treinverkeer mogelijk tussen Amsterdam Centraal en Bijlmer Arena. De NS verwacht dat de bovenleiding vannacht weer is gerepareerd. Ook tussen Gorinchem en Leerdam vielen bomen op de bovenleiding.   In Hoek van Holland nam de windkracht rond 15.50 uur toe naar 9, waarmee er officieel sprak was van storm. In de omgeving knakten meerdere bomen om. Dat gebeurde ook op verschillende plekken in Brabant en Limburg. In Middelburg viel een boom bovenop een auto. In Maastricht viel een boom op het dak van een woning, schrijft L1.  In Brielle dreigde een steiger bij een huis weg te waaien. Drie mensen zijn volgens Rijnmond aan de steiger gaan hangen tot de hulpdiensten arriveerden. Brandweerlieden hebben de steiger gezekerd.  In Flevoland werd de maximumsnelheid op de dijk tussen Lelystad en Enkhuizen verlaagd vanwege de harde wind. Ook mocht er een aantal uur niet worden ingehaald, schreef Omroep Flevoland.  "}, {"ID": 2523957, "url": "https://nos.nl/artikel/2523957-verdachten-mishandelingen-op-zorgboerderij-gingen-grenzen-over-zeggen-ze-zelf", "title": "Verdachten mishandelingen op zorgboerderij gingen grenzen over, zeggen ze zelf", "date_time": "2024-06-10T20:03:42+0200", "text": "De twee mannen die verdacht worden van het mishandelen van tien bewoners op hun zorgboerderij in Wedde geven toe grenzen over te zijn gegaan. Dat zeiden ze vandaag tijdens de eerste zitting van de strafzaak tegen hen in de rechtbank in Groningen. In oktober 2022 kwam in een uitzending van het SBS-programma Undercover in Nederland van journalist Alberto Stegeman aan het licht hoe de bewoners van de zorglocatie structureel werden mishandeld en vernederd. De hoofdverdachten zijn de 37-jarige Michel K. en zijn schoonvader, de 63-jarige Paul W. Zij waren de leidinggevenden op de boerderij. In slechts een paar dagen tijd verzamelde het team van Stegeman genoeg beeldmateriaal om het Openbaar Ministerie (OM) te overtuigen een inval te plegen. Met verborgen camera legde een medewerker van Stegeman vast hoe de bewoners, die allemaal ernstige verstandelijke of lichamelijke beperkingen hebben, lijfelijke straffen kregen voor 'fout gedrag'. De misstanden waren destijds in de uitzending te zien:   Ook viel te zien hoe de bewoners stelselmatig werden gekleineerd en vernederd. In de rechtszaal werd vandaag duidelijk dat de situatie op de boerderij door oud-medewerkers in verhoren is beschreven \"sadistisch\", \"psychopathisch\" en \"vernederend\". Er werden beelden getoond van hoe een bewoner in een bloembak werd geduwd en met een doos over zijn hoofd zat of lange tijd buiten moest zitten, als straf voor 'fout gedrag'. Ook werden er dreigementen geuit richting de cli\u00ebnten. Tijdens de zaak liepen de emoties voor de aanwezige familieleden soms hoog op. Sommigen verlieten de zaal om de beelden niet te hoeven zien.  Volgens de rechter viel het op dat zaken die voor mensen met een handicap normaal zijn, zoals kwijlen, harde geluiden maken of struikelen, door de verdachten werden gezien als wangedrag. De verdachten gaven toe soms te ver te zijn gegaan, maar benadrukten dat hun handelen in het belang van de bewoners was. Het doel was om de zelfredzaamheid van de cli\u00ebnten te verhogen, verklaarden ze op de zitting. Een voorval waarbij een bewoner die zich niet rustig hield tijdens het eten opzij werd gezet en een wasmand over zich heen kreeg, was volgens een van de verdachten \"om de ontlasting op gang te brengen\". Medisch onderbouwd was dat niet. \"Ik denk niet dat het een echte methode is, ik heb tegen de politie gezegd dat ik het de volgende keer niet zal doen\", zei Paul W, die zijn gedrag onder meer toeschreef aan slaaptekort. Michel K. zei zich te schamen voor zijn handelen, maar verweet zijn gedrag ook aan slaaptekort.  Of de rechter hierin meegaat, moet nog blijken. Woensdag gaat de strafzaak verder. Dan komt het Openbaar Ministerie met de strafeis tegen de twee. Het OM heeft ook onderzoek gedaan naar negen andere medewerkers van de boerderij. Vier van hen hoeven zich niet voor de rechter te verantwoorden, maar horen hun straf van het OM. Vier andere personeelsleden zijn ook onderzocht, maar hun rol is door het OM beoordeeld als te klein, ondanks dat er toch genoeg bewijs zou zijn voor mishandelingen. Een vijfde medewerker hoeft niet voor de rechter te verschijnen, omdat door haar meldingen de zaak gestart kon worden. "}, {"ID": 2523943, "url": "https://nos.nl/artikel/2523943-franse-burgemeesters-bezorgd-verkiezingen-en-spelen-te-dicht-op-elkaar", "title": "Franse burgemeesters bezorgd, 'verkiezingen en Spelen te dicht op elkaar'", "date_time": "2024-06-10T18:41:19+0200", "text": "Burgemeesters in Frankrijk maken zich zorgen over de organisatie van de komende parlementsverkiezingen. Die werden gisteravond door president Macron uitgeschreven, na de forse nederlaag van zijn partij bij de Europese verkiezingen en de overwinning van het radicaal-rechtse Rassemblement National. De eerste ronde is al op 30 juni, een week later volgt de tweede ronde. De voorbereidingstijd is heel kort en valt ook nog eens samen met de laatste voorbereidingen voor de Olympische Spelen die op 26 juli beginnen. De burgemeester van Parijs, Anne Hidalgo, noemt Macrons besluit tot vervroegde verkiezingen \"extreem verontrustend\" en \"moeilijk te begrijpen\". Koepelorganisatie l'Association des maires de France (de vereniging van burgemeesters van Frankrijk), stelt dat het \"plotselinge besluit\" een aanzienlijke belasting voor de gemeenten vormt en tot praktische problemen kan leiden. Volgens de vereniging worden gemeenten niet alleen in beslag genomen door de Olympische en Paralympische Spelen, maar hebben ze ook te maken met de drukte van toeristen. Ze vrezen verder dat het lastig wordt om voldoende mensen te vinden voor de stembureaus, waardoor er een groter beroep moet worden gedaan op ambtenaren. Uiteenlopende reacties \"Net als veel mensen was ik verbijsterd toen ik hoorde dat de president had besloten het parlement te ontbinden\", zegt Hidalgo, die lid is van de Socialistische Partij. Het Internationaal Olympisch Comit\u00e9 (IOC) sprak vandaag geruststellende woorden en zei dat de politieke ontwikkelingen in Frankrijk de voorbereidingen van de Olympische Spelen niet zullen verstoren. \"Frankrijk is gewend aan het houden van verkiezingen. Er komt een nieuw parlement en een nieuwe regering en iedereen zal de Olympische Spelen steunen\", zei de voorzitter van het IOC, Thomas Bach. "}, {"ID": 2523942, "url": "https://nos.nl/artikel/2523942-nederlandse-toerist-vermist-op-het-griekse-eiland-samos", "title": "Nederlandse toerist vermist op het Griekse eiland Samos", "date_time": "2024-06-10T18:18:10+0200", "text": "Een 74-jarige Nederlandse man die gisteren op het Griekse eiland Samos alleen ging wandelen, is zoek. Zijn vrouw gaf hem op als vermist toen hij niet terugkwam en ze hem niet kon bereiken. De Griekse politie is een grootschalige zoekactie begonnen, meldt persbureau Reuters. Volgens de politie verblijft de man sinds mei op Samos. Het ministerie van Buitenlandse Zaken bevestigt dat de man wordt vermist en staat in contact met zijn vrouw.  De Griekse krant Ekathimerini schrijft dat het reddingsteam drones gebruikt om de man te vinden. De route die hij bewandelde staat bekend als bijzonder uitdagend. "}, {"ID": 2523941, "url": "https://nos.nl/artikel/2523941-amsterdam-haalt-1200-chinese-camera-s-de-komende-jaren-weg", "title": "Amsterdam haalt 1200 Chinese camera's de komende jaren weg", "date_time": "2024-06-10T18:12:37+0200", "text": "De gemeente Amsterdam gaat ruim 1200 camera's van Chinese makelij weghalen uit de stad vanwege zorgen over spionage en mensenrechten. Dat meldt wethouder Alexander Scholtes (ICT en digitale stad) in een brief aan de gemeenteraad. In 2022 bleek uit onderzoek van de NOS dat in ruim vijftig Nederlandse gemeenten Chinese camera's hangen van de merken Hikvision en Dahua. De camera's zijn betaalbaar en van goede kwaliteit, maar er zijn zorgen over spionage en mensenrechtenschendingen door fabrikanten. Inlichtingendienst AIVD waarschuwde eerder al dat China een \"offensief cyberprogramma\" gericht op Nederland heeft. Een deel van de camera's hangt bij 'gevoelige' gebouwen als politiebureaus en gebouwen van het ministerie. Naar aanleiding van dat onderzoek besloten verschillende gemeenten de Chinese camera's te vervangen.  Volgens stadsomroep AT5 wil ook de Amsterdamse gemeenteraad al jaren af van de camera's. Suleyman Aslami van D66 diende daarom vorig jaar een motie in. Hij riep op om een groot onderzoek in te stellen naar de problemen die de Chinese apparaten met zich meebrengen. Een groot deel van de raad steunde de motie. Met de aanpassing zegt Scholtes een \"krachtig signaal af te willen geven aan de markt om alternatieven te vinden voor Chinese camerasystemen\". De camera's in Amsterdam worden binnen vijf jaar verwijderd. Sneller kan niet omdat \"het tussentijds vervangen van alle Chinese camera's leidt tot hoge extra kosten\". D66 Amsterdam is blij met het besluit. "}, {"ID": 2523940, "url": "https://nos.nl/artikel/2523940-arbeidsinspectie-legt-politie-dwangsom-op-als-communicatiesysteem-niet-wordt-verbeterd", "title": "Arbeidsinspectie legt politie dwangsom op als communicatiesysteem niet wordt verbeterd", "date_time": "2024-06-10T18:08:54+0200", "text": "De Arbeidsinspectie wil de Nationale Politie een dwangsom opleggen als communicatiesysteem C2000 niet wordt verbeterd. De inspectie noemt het \"ontzettend onveilig\" als medewerkers van de politie in crisissituaties geen hulp van collega's kunnen inroepen, doordat het communicatiesysteem slecht of helemaal geen bereik heeft. Volgens de inspectie is dat een overtreding van de Arbeidsomstandighedenwet. Op korte termijn moet de politie maatregelen nemen om een veilige werkomgeving voor medewerkers te cre\u00ebren. Daar hoort bij dat agenten altijd weten wat ze moeten doen in noodsituaties, ook als C2000 het laat afweten. Gebeurt dat niet, dan moet de politie een dwangsom betalen. Wat de hoogte van die dwangsom is, is nog niet duidelijk.  Politievakbonden maken zich al vanaf het begin zorgen over de problemen met het in 2001 ingevoerde C2000. Het netwerk kampt met storingen en heeft niet overal in het land goede dekking. Vakbond ACP diende vorig jaar een klacht in bij de Arbeidsinspectie. Die klacht werd gegrond verklaard, waarna de inspectie afgelopen september van de politie eiste dat de situatie werd verbeterd. De politie had daar tot 8 juni de tijd voor. De inspectie stelt nu vast dat nog niet aan de eisen voldaan is. De politie krijgt nu extra tijd om aan te eisen te voldoen. Zo wil de inspectie er zeker van zijn dat politie \"structurele maatregelen\" neemt.  \"Wij zijn blij dat we uitstel hebben gekregen. Naar aanleiding van het vorige advies (van de inspectie, red.) is er veel in gang gezet\", zegt een woordvoerder van de Landelijke Eenheid van de Nationale Politie. \"We zijn bezig om onze portofoons een update te geven. Daarnaast worden onze agenten getraind op wat ze moeten doen als het systeem uitvalt. Het ministerie heeft geld beschikbaar gesteld om het bereik in zogenaamde dipgebieden te verbeteren.\" Bestuurder Ramon Meijerink van vakbond ACP zegt namens alle politievakbonden tegen de NOS dat de politie \"er wel de schouders onder heeft gezet\", maar nog niet voldoet aan de eisen van de Arbeidsinspectie. \"We hopen dat de politie dit snel en veilig opgepakt.\" "}, {"ID": 2523938, "url": "https://nos.nl/artikel/2523938-israel-reageert-verdeeld-op-bevrijdingsactie-bestand-nog-steeds-nodig", "title": "Isra\u00ebl reageert verdeeld op bevrijdingsactie, 'bestand nog steeds nodig'", "date_time": "2024-06-10T18:03:09+0200", "text": "De bevrijding van vier gijzelaars leidde zaterdag tot euforie in Isra\u00ebl, maar al snel was er ook kritiek te horen. Familieleden van gijzelaars demonstreerden zaterdagavond, net als iedere week, in Tel Aviv. Zij eisen dat Isra\u00ebl de gijzelaars veilig thuis brengt door een akkoord te sluiten met Hamas. Terwijl internationaal kritiek klinkt op de hoge aantallen burgerdoden in de Gazastrook, vrezen veel Isra\u00ebli\u00ebrs dat de huidige aanpak niet zal leiden tot de terugkeer van de resterende gijzelaars. \"De gijzelaars hebben geen tijd\", zei Ayala Metzger, schoondochter van de inmiddels doodverklaarde gijzelaar Yoram Metzger, tegen The Guardian. \"We kunnen niet iedereen bevrijden met militaire operaties. We moeten ons richten op een overeenkomst die levens zal redden.\" De Isra\u00eblische krant The Jerusalem Post kopte gisteravond: \"Dit is waarom Isra\u00ebl nog steeds een gijzelingsovereenkomst nodig heeft, ondanks de geweldige reddingsoperatie.\"  Internationaal wordt intussen verontwaardigd gereageerd op de vele Palestijnse burgerdoden die tijdens de operatie zijn gevallen: volgens het Gazaanse ministerie van Gezondheid werden 274 Palestijnen gedood, onder wie veel vrouwen en kinderen. Isra\u00ebl erkent dat er burgerslachtoffers zijn gevallen, maar noemt een lager aantal van 100 doden.   Sinds Hamas op 7 oktober 1200 mensen vermoordde en ongeveer 250 mensen ontvoerde, heeft Isra\u00ebl zeven gijzelaars bevrijd en zestien lichamen van gedode gijzelaars geborgen. Hamas stelt dat er bij de bevrijdingsoperatie van zaterdag ook drie andere gijzelaars zijn omgekomen. In totaal zouden er nog 120 gijzelaars in Gaza zijn, van wie een kwart waarschijnlijk niet meer in leven is. Bij een bestand tussen Hamas en Isra\u00ebl werden in november 105 gijzelaars vrijgelaten. Tot zo'n bestand is het sindsdien niet meer gekomen, al wordt er al maanden onderhandeld. Een week of twee geleden presenteerde de Amerikaanse president Biden een voorstel voor een plan voor een onmiddellijk staakt-het-vuren en vrijlating van gijzelaars in Gaza, maar kort daarna temperde premier Netanyahu de verwachtingen. Hij noemde de totstandkoming van zo'n bestand \"kansloos\" zolang niet alle Isra\u00eblische oorlogsdoelen zijn bereikt: de vrijlating van alle gijzelaars, de vernietiging van de Hamas-milities en het Hamas-bestuur, en de garantie dat Gaza nooit meer een bedreiging voor Isra\u00ebl zal zijn.  Volgens Midden-Oosten-deskundige Peter Malcontent zou Netanyahu de bevrijding van de gijzelaars weleens aan kunnen grijpen om die onderhandelingen verder voor zich uit te schuiven. \"Netanyahu heeft tot nu toe laten zien dat hij vooral in een militaire oplossing gelooft. Hij kan afgelopen zaterdag gebruiken als bewijs dat het vernietigen van Hamas en het bevrijden van de gijzelaars prima samen kan gaan.\" En dat terwijl een overeenkomst met Hamas volgens Malcontent de beste manier is om de gijzelaars thuis te krijgen. \"Eigenlijk laat afgelopen zaterdag ook zien hoe moeilijk het is om gegijzelden met militair geweld te bevrijden. Dat de vier gijzelaars in woningen in Nuseirat werden vastgehouden, bewijst dat ze door heel Gaza verspreid zitten. Isra\u00eblische veiligheidsdiensten vermoeden dat Hamas de gijzelaars wil vermoorden zodra zij een Isra\u00eblische bevrijdingsactie aan zien komen.\" Daar komt bij dat een groot deel van de resterende gijzelaars volgens experts wordt vastgehouden in ondergrondse tunnels. Het Isra\u00eblische leger zegt dat een bevrijdingsoperatie daar vrijwel onmogelijk is. Malcontent: \"Ik denk dat een aantal gijzelaars in de buurt van Hamas-leider Yahya Sinwar wordt vastgehouden als menselijk schild. Andere gegijzelden zullen nu beter worden bewaakt. Het lijkt mij onwaarschijnlijk dat wij nu ineens veel grote bevrijdingsacties gaan zien.\" Wat betreft het accepteren van een bestand zit Netanyahu in een lastig parket. Om te zorgen dat Netanyahu's kabinet niet valt, is hij afhankelijk van twee extreemrechtse ministers die zich faliekant tegen Bidens voorstel hebben gekeerd. \"Netanyahu is afhankelijk van politici die de dreiging vanuit Gaza helemaal naar nul willen brengen\", zegt Malcontent. \"Om een meerderheid in het parlement te behouden, moet hij daarin mee gaan. Bovendien denkt hij ook: zolang de oorlog voortduurt, zijn er geen verkiezingen.\"  Gisteren stapte minister Benny Gantz, uit het oorlogskabinet en drong hij aan op nieuwe verkiezingen. Het oorlogskabinet staat los van het normale kabinet, dus zijn vertrek leidde niet tot de val van de Isra\u00eblische regering. Voordat het oorlogskabinet werd gevormd, zat Gantz in de oppositie. Zijn partij, die relatief gematigd is, doet het op dit moment beter in de peilingen dan die van Netanyahu. Malcontent: \"Gantz beticht Netanyahu er al langer van dat zijn beslissingen politiek gedreven zijn en in de weg staan van het vrij krijgen van de gijzelaars.\" "}, {"ID": 2523935, "url": "https://nos.nl/artikel/2523935-moeder-kees-momma-bekend-uit-documentaires-over-autisme-overleden", "title": "Moeder Kees Momma, bekend uit documentaires over autisme, overleden", "date_time": "2024-06-10T17:49:35+0200", "text": "Henri\u00ebtte Momma is eind vorige maand op 90-jarige leeftijd overleden. Ze was bekend uit verschillende documentaires waarin wordt getoond hoe haar zoon Kees Momma ondanks zijn autisme een zelfstandig leven probeert te leiden. Documentairemaakster Monique Nolte bevestigt tegenover het AD het overlijden van moeder Momma. \"Zij heeft er alles aan gedaan om Kees een mooi en zo goed mogelijk leven te geven, het is nu de vraag hoe hij het zonder haar gaat redden.\" In 1998 groeide Kees Momma door Nolte's Trainman uit tot een van de bekendste Nederlanders met autisme. In de documentaire legde ze vast hoe het ouder wordende echtpaar probeerde een goede toekomst voor hun zoon te verzekeren.  Vooral tussen moeder en zoon was er een symbiotische band: de documentaire toonde hoe de moeder aan de ene kant meer zelfstandigheid voor Kees wilde, maar haar uiterst prikkelgevoelige zoon ook wilde beschermen voor overweldigende ervaringen in de buitenwereld. Later volgden nog de documentaires Het beste voor Kees en Kees vliegt uit, waarin het tellen van de jaren van de ouders steeds meer centraal kwam te staan. Vader Willem Momma is inmiddels 94.  Nolte denkt dat het gezin veel gedaan heeft om autisme bespreekbaar te maken in Nederland. Henri\u00ebtte Momma had een duidelijke missie, zegt Nolte in het AD. \"In een tijd waarin we nog weinig wisten over autisme wist zij Kees te helpen zich te ontwikkelen door te focussen op zijn talenten, zoals tekenen, schilderen en schrijven. Hierdoor heeft Kees zich op een bijzondere manier kunnen ontplooien.\" De impact van het overlijden is dan ook groot, vervolgt ze in de krant. \"De gezinssituatie verandert nu drastisch en Kees moet een manier zien te vinden om daarmee om te gaan.\" Toch gaat het volgens haar naar omstandigheden goed met de 59-jarige Momma. Nolte werkt aan twee nieuwe films waarin dat proces gevolgd wordt. De eerste moet volgend jaar verschijnen, de tweede een jaar later. In de films staat de definitieve verhuizing van Kees uit zijn ouderlijk huis centraal en de impact die dat had op het gezin. "}, {"ID": 2523932, "url": "https://nos.nl/artikel/2523932-met-ontslag-premier-de-croo-kan-belgie-zich-opmaken-voor-lastige-formatie", "title": "Met ontslag premier De Croo kan Belgi\u00eb zich opmaken voor lastige formatie", "date_time": "2024-06-10T17:18:18+0200", "text": "De Belgische koning Filip heeft premier Alexander De Croo officieel ontslagen na de verkiezingsuitslag van zondagavond. De Croo blijft aan als premier van een 'regering in lopende zaken', een soort demissionair kabinet met beperkte bevoegdheden. Dit doet hij tot er een nieuwe premier is gevonden. Het betreft een standaardprocedure; elke Belgische premier van een kabinet dat de regeertermijn volmaakt, dient zijn ontslag in bij de koning. De Croo zal hoogstwaarschijnlijk niet zelf de nieuwe premier worden. Bij de verkiezingen voor het Vlaamse parlement kreeg zijn liberale partij Open Vld 8,5 procent van de stemmen. Bij de vorige verkiezingen trok zijn partij nog 13 procent van de stemmers. Partijvoorzitter Tom Ongena liet weten dat het hele partijbestuur ontslag neemt en zei dat \"de kans heel groot is\" dat de partij plaatsneemt in de oppositie. Wie wel de nieuwe premier van Belgi\u00eb wordt, is onduidelijk. Aan Vlaamse zijde is de centrumrechtse partij N-VA van Bart de Wever de grootste geworden. De Wever heeft in de campagne gezegd dat hij wel premier wil worden. Maar dan moet hij wel met liberaal-conservatieve Mouvement R\u00e9formateur (MR) om de tafel; die partij werd de grootste in Walloni\u00eb en Brussel. Verder lieten de Franstalige christendemocraten van Les Engag\u00e9s eerder al weten liever niet in een regering te willen met De Wever als premier.  Belgi\u00eb kan zich hoe dan ook opmaken voor een lastige formatie. In Vlaanderen is totaal anders gestemd dan in Walloni\u00eb en Brussel. In Walloni\u00eb is de liberaal-conservatieve Mouvement R\u00e9formateur (MR) veruit de grootste, gevolgd door de Franstalige socialisten van de PS. De andere grote winnaar aan de Franstalige kant is Les Engag\u00e9s, de voormalige christendemocraten. In Brussel kwamen de liberale en groene partijen als winnaar uit de bus. Het radicaal-rechtse Vlaams Belang boekte ook winst, maar niet genoeg om de grootste te worden. De partij behaalde in het Vlaams parlement evenveel zetels als N-VA: 31. In het federale parlement werd N-VA alleen afgetekend de grootste.  De voorzitter van Vlaams Belang, Tom van Grieken, riep de N-VA op samen een coalitie te vormen. De Wever sloot samenwerking met Vlaamse Belang eerder al uit. De N-VA zou daarmee namelijk het risico lopen zelf uitgesloten te worden bij het vormen van een landelijke regering. De Franstalige partijen willen absoluut niet in zee met radicaal-rechts.  \"Formeren in Belgi\u00eb is altijd erg ingewikkeld. De vorige keer duurde het bijna anderhalf jaar om een regering te vormen. Maar het zou nu iets eenvoudiger kunnen zijn. De uitslag van de Waalse verkiezingen is gerust een aardverschuiving te noemen. In Walloni\u00eb was links altijd de grootste, nu is dat voor het eerst centrumrechts. Dat zou het makkelijker kunnen maken om een akkoord te sluiten met de Vlaamse kant, waar ook centrumrechts is gestemd. Tegelijk blijft het in Belgi\u00eb dus lastig formeren. De grootste partij in Vlaanderen, de N-VA, wil Belgi\u00eb namelijk flink hervormen. Ze willen saneren, het begrotingstekort onder controle krijgen en de sociale zekerheid aanpakken. Ze willen dat Vlaanderen meer zeggenschap krijgt in Belgi\u00eb. Of ze de Franstalige partijen zover krijgen daarmee akkoord te gaan, is de vraag.\" Hoewel Belgi\u00eb een opkomstplicht kent, kwam 12,5 procent van de stemmers niet opdagen. Niet eerder was dat percentage zo hoog, schrijven Belgische media. Mensen die niet zijn gaan stemmen, riskeren in theorie een boete. Tot vervolging komt het zelden, omdat het Belgische OM andere prioriteiten heeft. Overigens is de opkomstplicht geen stemplicht. Stemgerechtigde Belgen zijn verplicht om naar het stembureau te gaan. Eenmaal daar kunnen ze er ook voor kiezen om niet, blanco of ongeldig te stemmen. "}, {"ID": 2523931, "url": "https://nos.nl/artikel/2523931-hoe-stemden-de-27-eu-lidstaten-een-overzicht", "title": "Hoe stemden de 27 EU-lidstaten? Een overzicht", "date_time": "2024-06-10T16:39:52+0200", "text": "Een dag na het eindigen van de Europese Parlementsverkiezingen is het globale beeld duidelijk. Radicaal-rechtse partijen zijn weliswaar gegroeid, maar verder zijn de verhoudingen in het parlement niet opzienbarend gewijzigd. Hoe zit dat als we inzoomen op de uitslagen in de afzonderlijke landen? Hieronder volgt een overzicht van de verkiezingsresultaten in de 26 EU-landen, dus afgezien van Nederland. Het is in de meeste gevallen gebaseerd op de voorlopige offici\u00eble einduitslagen.  In het EU-land met de meeste zetels in het parlement, Duitsland, kregen de regeringspartijen flinke klappen. De sociaaldemocratische SPD van bondskanselier Scholz leverde ten opzichte van vijf jaar geleden weliswaar weinig in, maar haalde met nog geen 14 procent van de stemmen het slechtste resultaat ooit in een algemene verkiezing. Coalitiepartner De Groenen ging van 20,5 naar 11,9 procent van de stemmen en de liberale FDP van 5,4 naar 5,0 procent. Grootste partij in Duitsland werd de christendemocratische CDU/CSU (30,0 procent). Tweede werd het radicaal-rechtse AfD (15,9 procent), dat een fikse winst boekte.  Ook in Frankrijk deed de regering het slecht. De partij van president Macron kreeg ruim twee keer zo weinig stemmen als het radicaal-rechtse Rassemblement National van Marine Le Pen. Een overwinning van Le Pen was weliswaar verwacht, maar de grootte ervan kwam voor velen als een verrassing. In een reactie heeft president Macron nieuwe parlementsverkiezingen uitgeschreven voor 30 juni. \"Ik kan niet doen alsof er niets is gebeurd\", zei hij. In Itali\u00eb was er eveneens succes voor radicaal-rechts. Fratelli d'Italia van premier Meloni boekte zoals verwacht een grote overwinning en ging van 6 naar ruim 28 procent van de stemmen. Tweede eindigde de centrumlinkse Partito Democratico (ruim 24 procent). De winst van Meloni's partij ging ten koste van onder meer de Vijfsterrenbeweging en vooral Lega van vicepremier Salvini. Die laatste radicaal-rechtse partij, in 2019 nog de grootste, is nu de vijfde partij van het land met 9 procent van de stemmen.  In Spanje is de PSOE van premier S\u00e1nchez niet meer de grootste in het Europees Parlement. De sociaaldemocratische partij zakte licht van 32,9 naar 30,2 procent en werd ingehaald door de christendemocratische Partido Popular (34,2 procent). Ook in Spanje werd radicaal-rechts populairder, maar in vergelijking met andere landen viel die winst klein uit. De partij VOX kreeg een kleine 10 procent van de stemmen. Polen, dat 53 zetels heeft in het Europees Parlement, kende een nek-aan-nekrace tussen de pro-Europese Burgercoalitie van premier Tusk en de nationalistische oppositiepartij PiS. Tusks partij beslechtte de strijd nipt in haar voordeel, met 37 tegen 36 procent. Het is voor het eerst in tien jaar dat PiS niet de grootste wordt bij een verkiezing in Polen.  In Roemeni\u00eb kreeg de regeringscoalitie van de sociaaldemocratische PSD en de liberale PNL 54 procent van de stemmen. Ze deden met \u00e9\u00e9n lijst mee aan de verkiezingen. De anti-migratiepartij AUR, die na de Europese verkiezingen in 2019 werd opgericht, kwam uit op 12,5 procent. In Belgi\u00eb, dat gisteren overigens ook federale en regionale verkiezingen had, kregen drie partijen drie zetels: de Vlaamse partijen Vlaams Belang en N-VA en de Franstalige Mouvement R\u00e9formateur. In percentages gerekend werd Vlaams Belang met 13,9 procent nipt de grootste. Open VLD, de liberale partij van premier De Croo, haalde 5,5 procent van de stemmen en werd daarmee landelijk de tiende partij.  De centrumrechtse regeringspartij Nieuwe Democratie werd de grote winnaar in Griekenland. De partij van premier Mitsotakis verwierf 28,3 procent van de stemmen. Op ruime achterstand werd het radicaal-linkse Syriza (14,9 procent) tweede, voor het sociaaldemocratische PASOK (12,8 procent). In Tsjechi\u00eb gingen de meeste zetels naar de centrumpopulistische oppositiepartij van oud-premier Babis. Zijn ANO-partij kwam uit op 26,1 procent. De drie partijen van de centrumrechtse regeringscoalitie van premier Fiala bleven steken op 22,2 procent. De regeringspartijen waren samen opgetrokken bij de Europese verkiezingen. Zo reageerden Europeanen uit verschillende landen op de uitslag in hun land:  In Zweden was er een overwinning voor de sociaaldemocraten. De oppositiepartij haalde 24,9 procent van de stemmen en had daarmee een ruime voorsprong op de conservatieve Moderata-partij van premier Kristersson (17,5 procent). Derde werden de Groenen (13,8). De rechts-populistische Zweden Democraten leverden ten opzichte van 2019 iets in en kwamen uit op 13,2 procent. Zweden was daarmee een van de weinige landen waar rechts-populisme stemmen verloor. De strijd in Portugal ging vooral tussen de conservatieve regeringspartij Alianca Democratica en de linkse oppositiepartij Partido Socialista. Die laatste werd nipt de grootste: 32,1 tegen 31,1 procent. Op gepaste afstand (9,8 procent) werd het rechts-populistische Cheda derde. Die partij komt daarmee voor het eerst in het Europees Parlement. In Hongarije haalde de regeringspartij van premier Orb\u00e1n weliswaar 44 procent van de stemmen, maar dat betekende het slechtste verkiezingsresultaat in twintig jaar. De nieuwe oppositiepartij Tisza van Peter Magyar kwam uit op 30 procent. Magyar is net als Orb\u00e1n een nationalistische, centrumrechtse politicus, maar profileert zich wat meer met een pro-Europees geluid. Ook richtte hij zich in de campagne tegen de corruptie waaraan Fidesz zich volgens hem schuldig maakt.  In Oostenrijk haalde de rechts-radicale oppositiepartij FP\u00d6 de meeste stemmen, al was het verschil klein met de conservatieve regeringspartij \u00d6VP en de sociaaldemocratische SP\u00d6. Alle drie de partijen kregen ongeveer een kwart van de stemmen. De Bulgaarse oud-premier Borissov haalde gisteren een dubbelslag. Zijn centrumrechtse partij GERB werd in Bulgarije de grootste bij zowel de Europese verkiezingen als bij de landelijke verkiezingen, die op dezelfde dag werden gehouden. In Europees verband kwam zijn partij uit op 23 procent van de stemmen. In Denemarken werden twee linkse partijen de grootste. De groene Socialistische Volkspartij kwam uit op 17,4 procent en de Sociaal Democraten op 15,6 procent. Derde werd het rechts-liberale Venstre, dat veel inleverde en 14,7 procent van de stemmen haalde. In Finland gingen de meeste zetels naar de liberaal-conservatieve partij Kokoomus van premier Orpo. De partij won licht en kwam uit op 24,8 procent van de stemmen. Tweede werd de Linkse Alliantie (Vasemmistoliitto) en derde de Sociaal-Democratische Partij. De liberale oppositiepartij PS won de verkiezingen in Slowakije. De partij werd met 27,8 procent groter dan de SMER-partij (24,8) procent van premier Fico, die onlangs een aanslag overleefde. Het radicaal-rechtse Republika haalde 12,5 procent van de stemmen.  In Ierland werd vrijdag al gestemd, maar is nog geen uitslag bekendgemaakt. Het land heeft 14 zetels in het Europees Parlement. De verkiezingen in Kroati\u00eb werden gewonnen door de regerende conservatieve HDZ. De partij haalde 34,6 procent van de stemmen. Tweede werd de sociaaldemocratische oppositiepartij SDP (26 procent). In Litouwen kwamen maar weinig mensen stemmen. De opkomst was 28,4 procent. De winst ging naar de centrumrechtse regeringspartij TS-LKD, al leverde die wel wat stemmen in ten opzichte van vijf jaar geleden. De een-na-grootste werd de sociaal-democratische oppositiepartij LSDP.  Premier Golob van Sloveni\u00eb leed een gevoelige nederlaag. Zijn liberale partij bleef steken op 22,1 procent van de stemmen, terwijl de rechtse oppositiepartij SDS 30,6 procent haalde. SDS-leider Jansa, een bondgenoot van de Hongaarse premier Orb\u00e1n, heeft al opgeroepen tot nieuwe landelijke verkiezingen, maar Golob zegt dat die er niet komen. In Letland kreeg de oppositie niet echt voet aan de grond. De regeringspartijen JV (liberaal-conservatief) en NA (nationalistisch) haalden samen bijna de helft van alle stemmen binnen. De grootste uitdager, het liberale LA, kwam uit op 9,4 procent. In buurland Estland was het wel een oppositiepartij die de grootste werd, namelijk het conservatief-liberale Isamaa. Tweede en derde werden de regeringspartijen SDE (sociaal-democratisch) en de liberale ER van premier Kallas.  In Cyprus is het opvallendste resultaat wellicht dat een 24-jarige influencer zonder enige politieke ervaring een van de zes zetels wist te bemachtigen. Fidias Panayiotou haalde ruim 19 procent van de stemmen onder de partijnaam Fidias. Hij werd daarmee de op twee na grootste partij, achter het conservatief-liberale DISY en het communistische AKEL. In Luxemburg werd de CSV-partij van premier Frieden de grootste partij. De christendemocraten kregen bijna 23 procent van de stemmen in het groothertogdom. De sociaaldemocratische LSAP haalde 21,7 procent van de stemmen en werd daarmee de tweede partij. Tot slot Malta, zowel qua oppervlak als qua inwonersaantal (nog geen 550.000) het kleinste land van de Europese Unie. Daar werden de zes zetels evenredig verdeeld over de twee grootste partijen. De conservatieve PN van Europees Parlementsvoorzitter Metsola haalde 42,8 procent van de stemmen, iets minder dan de 45,2 procent van de Arbeiderspartij. "}, {"ID": 2523930, "url": "https://nos.nl/artikel/2523930-maximale-straf-voor-jongen-17-die-15-jarige-vluchteling-in-rug-schoot", "title": "Maximale straf voor jongen (17) die 15-jarige vluchteling in rug schoot", "date_time": "2024-06-10T16:27:53+0200", "text": "Een 17-jarige jongen uit Heerhugowaard is veroordeeld tot 2 jaar jeugddetentie en jeugd-tbs voor het neerschieten van een 15-jarige vluchteling. Het is de maximale straf die opgelegd kan worden aan een minderjarige. Het slachtoffer uit Saudi-Arabi\u00eb werd vorig jaar oktober plotseling in zijn rug geschoten. Hij verbleef op dat moment in de vluchtelingenopvang in Oss en was op straat met een vriendje aan het spelen toen hij van korte afstand werd beschoten. Hij raakte zwaargewond. De schutter sloeg op de vlucht. Beelden van de jongen werden gedeeld in het televisieprogramma Opsporing Verzocht. Zijn moeder herkende hem en gaf de tiener direct aan.  Waarom de 17-jarige de jongen in zijn rug schoot, is altijd onduidelijk gebleven. Hij heeft nooit iets losgelaten over een eventueel motief. Dader en slachtoffer kenden elkaar niet. De rechter zei dat de 17-jarige \"in koelen bloede\" heeft geschoten en veroordeelt hem daarom voor poging tot moord. \"Er is sprake van voorbedachten rade, omdat hij een paar weken voor de schietpartij het wapen heeft gekocht. Hij is bewust met dat doorgeladen wapen op zak rond gaan fietsen in Oss, op zoek naar een willekeurig slachtoffer\", zei de rechter, aldus Omroep Brabant.  Hij krijgt naast detentie ook een PIJ-maatregel (beter bekend als jeugd-tbs) opgelegd om kans op herhaling te voorkomen. De jongen leidt volgens deskundigen aan ADHD, zwakbegaafdheid, een persoonlijkheidsstoornis en een gedragsstoornis. De rechtbank beschouwt hem daarom als verminderd toerekeningsvatbaar. "}, {"ID": 2523927, "url": "https://nos.nl/artikel/2523927-oproep-tot-bloeddonatie-na-cyberaanval-britse-ziekenhuizen", "title": "Oproep tot bloeddonatie na cyberaanval Britse ziekenhuizen", "date_time": "2024-06-10T15:28:51+0200", "text": "De Britse gezondheidsdienst (NHS) roept mensen op om bloed te doneren. Door een grote cyberaanval kunnen ziekenhuizen het eerder gedoneerde bloed minder snel matchen met het bloed van pati\u00ebnten. Voor operaties en bloedtransfusies moet daarom bloed van het O-type worden gebruikt. Dat is veilig voor alle pati\u00ebnten. O-negatief staat bekend als de universele bloedgroep en is het type dat aan iedereen kan worden gegeven. Het wordt gebruikt in noodgevallen of wanneer de bloedgroep van een pati\u00ebnt onbekend is. O-positief komt het meest voor en kan gegeven worden aan iedereen met een positieve bloedgroep. Dat is ruim 76 procent van de Britse bevolking. \"Pati\u00ebntveiligheid is onze absolute prioriteit. Als ziekenhuizen de bloedgroep van een pati\u00ebnt niet kennen of beschikbaar hebben, is het veilig om groep O-bloed te gebruiken\", zegt directeur Gail Miflin van NHS Blood and Transplant. Daarom is de komende weken meer bloed van het O-type nodig dan normaal.  De cyberaanval trof vorige week verschillende grote ziekenhuizen in Londen, waaronder het King's College Hospital, het Guy's en St. Thomas' Hospital en het Evelina London Children's Hospital. Meerdere operaties, tests en andere behandelingen zijn uitgesteld. De medisch directeur van NHS Engeland zegt dat het personeel \"alles doet om de verstoringen voor pati\u00ebnten\" tot een minimum te beperken. De aanval met gijzelsoftware was gericht op het pathologiebedrijf Synnovis, die laboratoriumtests uitvoert voor ziekenhuizen. Volgens de autoriteiten zit de Russische hackergroep Qilin erachter en zou het uit zijn op geld. Bij aanvallen met gijzelsoftware, ook wel bekend als ransomware, worden gegevens versleuteld en wordt vaak losgeld ge\u00ebist. NHS is vaker getroffen door een ransomware-aanval. Onder meer in 2017, toen ziekenhuizen in het hele land afdelingen moesten sluiten of helemaal werden stilgelegd. Er is toen geen losgeld betaald, wel was er naar schatting tot 92 miljoen pond aan schade. "}, {"ID": 2523926, "url": "https://nos.nl/artikel/2523926-panden-universiteit-groningen-beklad-met-pro-palestijnse-leuzen", "title": "Panden universiteit Groningen beklad met pro-Palestijnse leuzen", "date_time": "2024-06-10T15:25:07+0200", "text": "Twee gebouwen van de Rijksuniversiteit Groningen (RUG) zijn beklad met pro-Palestijnse leuzen. Ook zijn bij een van de panden de ruiten ingegooid. De politie kreeg vannacht rond 03.00 uur een melding binnen van vernielingen bij een universiteitsgebouw aan de Muurstraat. Het pand was beklad met pro-Palestijnse leuzen en twee ramen waren vernield. Rond 10.00 uur bleek ook een pand aan de Grote Kruisstraat beklad met rode verf en leuzen. Op de gevel van het Heymansgebouw staat \"Free Palestine\":  Op de plek waar ramen zijn ingegooid zitten kantoren en werkruimtes. Een woordvoerder zegt tegen RTV Noord dat de universiteit is geschrokken van de incidenten. \"We betreuren ontzettend dat dit weer gebeurt. Dit soort acties zijn gewoon vandalisme. Daarom hebben we aangifte gedaan.\"  Op meerdere universiteiten, waaronder de RUG, zijn al langer pro-Palestijnse protesten. De demonstranten willen dat de banden met Isra\u00eblische organisaties verbroken worden, vanwege de oorlog in Gaza. Voor sommige actievoerders gaat het om alle banden, voor andere actievoerders om de banden met organisaties die de oorlog in Gaza zouden steunen. Bij meerdere universiteiten zijn tijdens de protesten gebouwen beklad of vernielingen aangericht. In Nijmegen werd vorige week een protestactie van pro-Palestijnse demonstranten door de politie be\u00ebindigd. Dat gebeurde nadat de betogers vernielingen hadden aangericht.  De Erasmus Universiteit in Rotterdam liet enkele dagen eerder weten strenger op te treden nadat demonstranten een campus hadden beklad met verf. Zaterdag lieten de Nederlandse universiteiten weten niet van plan zijn om de samenwerking met Isra\u00eblische instellingen stop te zetten. In een open brief in Trouw zeiden de rectoren van de vijftien instellingen niet in te gaan op de eis van actievoerende studenten. "}, {"ID": 2523925, "url": "https://nos.nl/artikel/2523925-om-eist-24-jaar-cel-tegen-gewelddadige-cocainehandelaar-jos-l", "title": "OM eist 24 jaar cel tegen \u2018gewelddadige coca\u00efnehandelaar\u2019 Jos L.", "date_time": "2024-06-10T15:21:50+0200", "text": "Tegen de vermoedelijke drugsbaron Jos L. heeft het Openbaar Ministerie vandaag 24 jaar gevangenisstraf ge\u00ebist. Het OM houdt hem verantwoordelijk voor de smokkel van duizenden kilo's coca\u00efne en een liquidatiepoging. De 32-jarige L., in de media vaak omschreven als 'Bolle Jos', is de meest gezochte crimineel van dit moment. Al jaren is hij spoorloos. Het OM heeft hem ondanks een uitgebreide zoektocht en een beloning van 200.000 euro voor de gouden tip nog niet kunnen vinden. De rechtbank in Rotterdam behandelde de zaak vandaag daarom zonder verdachte. Hij liet zich ook niet vertegenwoordigen door een advocaat. Op basis van onderschepte chatberichten denkt het OM dat Jos L. in iets meer dan een half jaar tijd bijna 7000 kilo coca\u00efne heeft ingevoerd via de havens van Rotterdam en Antwerpen. Dat was in 2019 en 2020. De zes partijen werden allemaal door de douane in beslag genomen. Daar zat ook een megavangst van ruim 4000 kilo bij in een loods in Antwerpen. \"Een onderschepte partij coca\u00efne lijkt voor hem niet meer dan een ingecalculeerd bedrijfsrisico\", zei de officier van justitie. Na de inbeslagname van een paar honderd kilo coke schreef L. dat er nog altijd duizenden kilo's onderweg waren op zee.  Volgens het OM is Jos L. dan ook de drijvende kracht achter grootschalige drugssmokkel. Hij wist in welke containers uit Zuid-Amerika coca\u00efne verstopt zat en regelde uithalers om de drugs op te pikken in de haven. Hij maakte volgens de officier van justitie steeds groepsapps aan met medeverdachten om de klussen te bespreken. Volgens de onderschepte berichten beschikte hij ook over tal van corrupte contacten in de havens van Rotterdam en Antwerpen, zoals bij de douane, containerbedrijven en bij transporteurs. Die hielden hem op de hoogte van controles of leverden valse zegels voor de containers, zodat niet opviel dat ze open waren geweest.  Naast coca\u00efnehandel, gaf Jos L. volgens het OM ook opdracht voor geweld. Zo zou hij een groepje uithalers naar Finland hebben gestuurd, om een partij coca\u00efne uit een container te halen die in Rotterdam gemist was. Daarbij werd onder andere een vrachtwagenchauffeur onder schot gehouden en bont en blauw geslagen, op instructie van de verdachte. Daarnaast wordt Jos L. verdacht van het voorbereiden van een liquidatie. Het doelwit was een man, die zelf betrokken was bij het inrichten van de martelcontainers in Wouwse Plantage. De afrekening ging uiteindelijk niet door.  De strafeis van 24 jaar is niet de enige zaak tegen Jos L. In februari werd hij in Belgi\u00eb al tot 12 jaar cel veroordeeld voor de smokkel van andere partijen coca\u00efne via de haven van Antwerpen. Ook toen ging het om duizenden kilo's. Twee weken geleden heeft het Belgische OM nog eens 12 jaar tegen hem ge\u00ebist. Jos L. zou een groep uithalers hebben aangestuurd die bijna 500 kilo coke moesten oppikken in Antwerpen en een beveiliger zwaar mishandelden. Verder houdt het Nederlandse OM hem verantwoordelijk voor de verdwijning van Naima Jillal, een vrouw die zelf ook actief was in het criminele circuit. Dit onderzoek loopt nog altijd. Tegen familieleden van Jos L. loopt ook nog een zaak, in hun geval wegens witwassen. "}, {"ID": 2523923, "url": "https://nos.nl/artikel/2523923-podcast-de-dag-de-val-van-ali-b", "title": "Podcast De Dag: de val van Ali B", "date_time": "2024-06-10T15:08:03+0200", "text": "Op 22-jarige leeftijd loopt Ali B een trapje op in een volle Kuip, nu twintig jaar geleden. Hij zingt 'Wat zou je doen', met Marco Borsato. Het is een kantelpunt in z'n carri\u00e8re. Vanaf dan kan het niet op: van prijzen tot tv-successen. Ali B is overal. Maar na de onthullingen over The Voice verdwijnt Ali B uit de schijnwerpers. Morgen staat hij terecht voor twee aanrandingen en twee verkrachtingen. In podcast de Dag schetst muziekjournalist van 3voor12 Atze de Vrieze een profiel van Ali B. De rapper die razendsnel opklom en viel. Reageren? Mail dedag@nos.nl Presentatie en montage: Marco Geijtenbeek Redactie: Lieke Loman Deze aflevering van De Dag kun je hier beluisteren. Bevalt het? Vergeet je dan niet te abonneren. Onze podcasts: De Dag: elke werkdag twintig minuten verdieping bij \u00e9\u00e9n onderwerp uit het nieuws. Lang verhaal kort: elke werkdag rond vijven \u00e9\u00e9n onderwerp, in 5 minuten. NOS op 3 vertelt je wat je moet weten over een actueel onderwerp om het nieuws erover beter te kunnen volgen. Met het Oog op Morgen: elke dag een overzicht van het nieuws, een blik in de ochtendkranten en het betere journalistieke interview. Het Beste uit het Oog: iedere zaterdag selecteert de redactie van Met het Oog op Morgen de mooiste gesprekken van de afgelopen week. De Stemming van Vullings en Van der Wulp: elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag."}, {"ID": 2523922, "url": "https://nos.nl/artikel/2523922-groeiende-zorgen-over-haagse-bereidheid-rechtsstaat-te-versterken", "title": "'Groeiende zorgen' over Haagse bereidheid rechtsstaat te versterken", "date_time": "2024-06-10T14:50:25+0200", "text": "De staatscommissie die aanbevelingen moet doen over de rechtsstaat in Nederland heeft \"groeiende zorgen over de politieke bereidheid om de rechtsstaat daadwerkelijk te versterken\". In het advies De gebroken belofte van de rechtsstaat waarschuwt de commissie voor vertragende procedures die overheden toepassen. \"Te vaak hoort [de commissie] berichten over overheden die rechterlijke procedures gebruiken om lastige politieke beslissingen uit te kunnen stellen. Of over hun voornemens om een 'crisis' te gebruiken tot datzelfde uitstel. Telkens ten koste van de rechten van (aanstaande) burgers\", staat in het rapport. Hoewel de formerende partijen van plan zijn officieel een asielcrisis uit te roepen, is de opmerking in het rapport volgens voorzitter Kummeling niet bedoeld als directe verwijzing naar het aankomende kabinet. \"Het heeft niet alleen daarmee te maken, maar bijvoorbeeld ook met wat we zagen tijdens de pandemie: daar werd ook lang vastgehouden aan een crisis terwijl we het inmiddels met normale bevoegdheden en instrumenten konden oplossen.\"  De commissie wijst wel expliciet naar de verkiezingswinst van de PVV: \"Bij velen in de samenleving en politiek leidde dit tot grote zorgen over de toekomst van de rechtsstaat.\" De onderhandelende partijen erkenden dat sentiment door \"voor het eerst in de Nederlandse geschiedenis afspraken te maken over het waarborgen van de Grondwet, de grondrechten en de democratische rechtsstaat\". Tijdens de formatie had vooral NSC een probleem met PVV-plannen die grondrechten raken, zoals een moskee\u00ebnban, een koranverbod of het opsluiten van jihadverdachten. Wilders trok daarom enkele van die wetsvoorstellen in en tijdens de formatie werden er garanties afgesproken over de rechtsstaat, die ook terugkeerden in het coalitieakkoord. \"Het is op zijn minst opmerkelijk en vooral ook zorgelijk dat er kennelijk de noodzaak bestond om afspraken te maken over het overeind houden van de grondwet en grondrechten\", meent Kummeling. \"Er is werk aan de winkel en dat geldt dus ook binnen deze huidige coalitie.\"  De commissie ging in februari vorig jaar van start, na een unieke gezamenlijk opdracht door kabinet, parlement en rechterlijke macht. Aanleiding was de vertrouwenscrisis tussen overheid en burgers door slepende dossiers als de toeslagenaffaire, de afhandeling van aardbevingsschade in Groningen en de stikstofcrisis. Naast Kummeling, rector magnificus van de Universiteit Utrecht, namen onder anderen toeslagenadvocaat Eva Gonz\u00e1lez P\u00e9rez, oud-Kamerlid Kees Vendrik en Ernst Numann, oud-vice-president van de Hoge Raad plaats in de commissie. De conclusie van de commissie luidt dat de rechtsstaat \"in een staat van verwaarlozing is terechtgekomen\". Een te grote groep burgers vreest de overheid in plaats van die te vertrouwen, regelingen zijn ingewikkeld en onvoorspelbaar en de menselijke maat ontbreekt. Dat komt omdat overheden de geest van de rechtsstaat uit het oog verloren. \"De problematiek is veel erger dan ik had verwacht\", zegt Kumming. \"Het gaat niet alleen over de toeslagenaffaire of Groningen. Je ziet op heel veel overheidsterreinen dat het voor de burger \u00fcberhaupt moeilijk is te communiceren met de overheid, laat staan dat je geholpen wordt.\"  De staatscommissie wil dat de politiek werk maakt van een samenleving waarin \"burgers door en tegen de overheid beschermd zijn, invloed hebben op de overheidsmacht en ondersteuning krijgen als dat nodig is\". Daarvoor draagt het tien verbeterpunten aan. Zo moet aandacht voor de rechtsstaat bestendigd worden in een speciaal planbureau, moeten uitvoeringsinstanties beleid dat ontspoort kunnen terugdraaien en inspraak van burgers beter geregeld. Ook zou de overheid laagdrempeliger en persoonlijk toegankelijk moeten zijn, moet overheidscommunicatie zich beter richten op burgers en zouden wetten moeten kunnen worden getoetst aan de grondwet. \"Verruil als overheid kortom een passieve houding richting de rechtsstaat voor een actieve omgang met diens basisprincipes. Besef dat de rechtsstaat een politiek werkwoord is.\"  Of er echt iets terecht zal komen van de aanbevelingen, wordt door burgers die de commissie sprak betwijfeld: \"Ik verwacht dat dit rapport rechtstreeks door de shredder gaat\". Ook de commissie zelf erkent dat er al grote stapels overheidsrapporten en wetenschappelijke aanbevelingen lagen waar niks mee gedaan is. \"Die negatieve houding hebben parlement, regering en overheidsorganen voor een groot deel over zichzelf afgeroepen, door essenti\u00eble rechtsstatelijke principes terzijde te schuiven of te verwaarlozen\", vat de commissie het samen. \"Economische en financi\u00eble overwegingen hadden te veel de overhand. De rechtsstaat is geen bedrijf, maar dat lijkt de overheid de laatste jaren te vaak uit het oog te zijn verloren.\" Toch heeft voorzitter Henk Kummeling hoop dat er dit keer wel iets gebeurt, vanwege de maatschappelijke onrust over de verschillende schandalen. \"Het besef groeit dat nonchalance en onverschilligheid over wezenlijke principes van de rechtsstaat het vertrouwen in de overheid systematisch ondermijnen\", verwoordt hij de les die is getrokken. Wel vreest de commissie dat het politieke besef zich niet voldoende zal vertalen in concrete stappen: het nieuwe kabinet trekt 200 miljoen euro uit om de rechtsstaat te stutten, maar volgens de commissie is daar zeker 1,6 miljard voor nodig. "}, {"ID": 2523916, "url": "https://nos.nl/artikel/2523916-nog-steeds-problemen-door-noodweer-in-oostenrijk", "title": "Nog steeds problemen door noodweer in Oostenrijk", "date_time": "2024-06-10T14:25:43+0200", "text": "Delen van Oostenrijk kampen ook vandaag nog met problemen door het hoge water. De waterstanden van de Donau en de Inn blijven stijgen en de aanhoudende regen in de regio Stiermarken verergert de situatie. In het plaatsje Mischendorf wordt een 77-jarige man vermist die gisterochtend niet thuiskwam na het uitbrengen van zijn stem voor de Europese verkiezingen. De Oostenrijkse omroep ORF schrijft dat familie in eerste instantie zelf naar de man heeft gezocht. Daarbij kregen ze hulp van jagers en de brandweer. Toen dat niets opleverde, is de man officieel als vermist opgegeven. Sindsdien helpen extra brandweerkorpsen en de politie ook mee. De zoektocht gaat moeizaam vanwege de aanhoudende regen.  Veel plekken in Oostenrijk hebben te maken met noodweer. In het district Kufstein vielen hagelstenen van wel zeven centimeter groot. In Eisenstadt-Umwelt en Neusiedl am See liepen na een zware onweersbui straten en kelders onder water. In nog geen half uur viel er 50 millimeter regen. Een woordvoerder van de brandweer noemt iedere druppel die valt, er eentje te veel. In de gemeente Rauchwart brak een dam bij een stuwmeer door. De brandweer waarschuwt mensen daar niet in de buurt te komen. Door het vele water bereikt de Bodensee, op de grens met Duitsland, de kritische grens. Plaatsen rond het meer nemen maatregelen om overstromingen tegen te gaan. Het hoogste waterpeil wordt morgen verwacht. Ook de afgelopen dagen had Oostenrijk veel last van het slechte weer. In een dorp ten noorden van Graz sleurde het water auto's mee. Een vliegtuig raakte zwaar beschadigd toen het in een hagelbui terechtkwam. "}, {"ID": 2523915, "url": "https://nos.nl/artikel/2523915-advies-volksbank-naar-de-beurs-naar-een-investeerder-of-opknippen", "title": "Advies: Volksbank naar de beurs, naar een investeerder of opknippen", "date_time": "2024-06-10T14:18:38+0200", "text": "De Volksbank moet worden verkocht en kan niet in staatshanden blijven. Dat adviseert NLFI, de instelling die voor de Staat de aandelen beheert van banken en verzekeraars die tijdens de kredietcrisis zijn genationaliseerd. De voormalige bankdivisie van het in 2013 genationaliseerde SNS Reaal zou over een jaar of vijf naar de beurs gebracht kunnen worden, of op relatief korte termijn worden overgenomen door een investeerder. Desnoods kan het moederbedrijf van SNS, ASN, RegioBank en BLG Wonen in stukken worden geknipt, om in losse delen aan andere banken worden verkocht. In een tweede analyse over hoe het verder moet met De Volksbank, concludeert NLFI dat het geen optie is de bank voorgoed in staatshanden te houden. Enkele partijen in de Tweede Kamer hebben daarvoor gepleit. Hoewel De Volksbank zich als maatschappelijke bank presenteert, onderscheiden de producten die de bank aanbiedt zich niet van andere banken, is de conclusie. Ook een idee om van De Volksbank een co\u00f6peratie te maken, zoals Rabobank, is in de ogen van NLFI niet haalbaar. De klanten van De Volksbank zouden hier niet genoeg geld voor hebben. En zelfs als dit wel zo was, dan ziet NLFI dit als veel te risicovol. Datzelfde geldt voor een plan om De Volksbank onder te brengen bij een stichting, zoals bij Triodos Bank het geval is. Zo'n stap zou kunnen neigen naar verboden staatssteun.  Een onderhandse verkoop aan een investeerder of een overname door een andere bank is volgens NLFI wel een haalbare kaart, vooral aan een buitenlandse partij die de Nederlandse markt wil betreden. Dit zou zelfs als binnen \u00e9\u00e9n tot drie jaar geregeld kunnen zijn. Een optie om de merken van De Volksbank los van elkaar te verkopen ziet NLFI ook als een goede mogelijkheid. \"Dit kan bijdragen aan het beter in stand houden van de identiteit van specifieke onderdelen van de bank\", zo staat in het rapport. Probleem is wel dat SNS, ASN, RegioBank en BLG Wonen op dezelfde computersystemen van De Volksbank draaien. Dat maakt het ontvlechten een stuk lastiger. Een beursgang voor De Volksbank is ook mogelijk, al duurt dit volgens NLFI nog wel vijf tot zeven jaar. Dat komt doordat de bank met vooral betaal- en spaarrekeningen plus hypotheken vooralsnog te weinig verdient, vergeleken met andere banken. Daarbij moet De Volksbank nog veel investeren in betere computersystemen en witwascontroles.  In het rapport schrijft NLFI dat ook De Volksbank erkent dat een co\u00f6peratie en een stichting geen re\u00eble mogelijkheden zijn, net als het in handen blijven van de Staat. Een onderhandse verkoop aan een investeerder of een beursgang ziet de bank wel zitten. Dat geldt niet voor de optie om in delen verkocht te worden. Het nieuwe kabinet van PVV, VVD, BBB en NSC moet uiteindelijk de knoop doorhakken over de toekomst van De Volksbank. Over de bank staat niets in het hoofdlijnenakkoord van de komende coalitie. "}, {"ID": 2523908, "url": "https://nos.nl/artikel/2523908-kind-6-dat-gewond-raakte-bij-ongeluk-langs-apeldoorns-kanaal-overleden", "title": "Kind (6) dat gewond raakte bij ongeluk langs Apeldoorns Kanaal overleden", "date_time": "2024-06-10T13:36:14+0200", "text": "Een 6-jarig kind dat zaterdag gewond raakte bij een botsing bij Laag-Soeren, is overleden. Dat meldt de politie. Bij dat ongeluk raakten in totaal acht mensen gewond, onder wie vier minderjarigen. Het ongeluk gebeurde 's middags op de weg langs het Apeldoorns Kanaal. Wat er precies is gebeurd, is nog onbekend. Duidelijk is dat drie auto's op elkaar botsten. De gewonden zijn naar het ziekenhuis gebracht. De andere slachtoffers zijn een meisje van 3, een jongen van 4, een 38-jarige vrouw en een man van 51 jaar uit Dieren; en twee jongens van 4 en 6 en een man van 26 jaar uit Zutphen. In verband met het ongeluk is een 77-jarige vrouw uit Zutphen aangehouden. De vrouw is inmiddels weer op vrije voeten, laat de politie aan Omroep Gelderland weten. Omdat het onderzoek nog bezig is, kan de politie verder nog geen informatie geven.  Omwonenden maken zich al langer zorgen over de vele ongelukken langs het Apeldoorns Kanaal. Elk jaar gebeuren er meerdere ongevallen op de weg langs het kanaal, soms met dodelijke afloop. Van 2014 tot en met 2020 waren er in totaal 100 ongelukken. Al jaren wordt er gesteggeld over verkeersmaatregelen op de weg. Nu geldt een maximumsnelheid van 80 kilometer per uur terwijl de weg volgens omwonenden erg smal is. Zij willen dat de maximumsnelheid daarom naar beneden gaat. "}, {"ID": 2523903, "url": "https://nos.nl/artikel/2523903-studie-laat-zien-win-win-dieet-is-goed-voor-mens-en-planeet", "title": "Studie laat zien: win-win-dieet is goed voor mens \u00e9n planeet", "date_time": "2024-06-10T12:58:27+0200", "text": "Een dieet dat \u00e9n goed is voor de planeet, \u00e9n goed voor de mens. Dat is wat het in 2019 gelanceerde Planetary Health Diet zegt te zijn. En ook echt is, blijkt uit nieuw Amerikaans onderzoek. Het zogenoemde win-win-dieet maakt de kans op overlijden door onder meer kanker, hart- en vaataandoeningen en longziekten volgens de onderzoekers 30 procent kleiner. Ook leidt het tot een 29 procent lagere uitstoot van broeikasgassen en ruim 50 procent minder landgebruik voor de productie van voeding. \"Dit is het meest gedetailleerde onderzoek naar de effecten van het Planetary Health Diet tot nu toe\", zegt hoofdonderzoeker Walter Willett van de Harvard T.H. Chan School of Public Health. \"De resultaten laten een lager risico zien op alle belangrijke oorzaken van overlijden. Daarnaast zagen we een sterk gereduceerde impact op het milieu, waaronder de uitstoot van broeikasgassen en landgebruik\". De onderzoekers maakten gebruik van decennia aan data van zo'n 200.000 Amerikanen, allen werkzaam in de gezondheidszorg en vrij van chronische ziekten. Deze groep, waarvan driekwart vrouw was, hield steeds bij hoeveel ze aten van vijftien verschillende voedselgroepen, van granen en groenten tot vlees en zaden. Zo konden de onderzoekers precies vaststellen hoe dicht hun dieet bij het Planetary Health Diet zat.  Het Planetary Health Diet, ook wel planetair dieet genoemd, is een zogenoemd flexitarisch diet. Het bestaat voor 50 procent uit groente en fruit, en daarnaast uit kleinere hoeveelheden vlees - bij voorkeur wit vlees - granen, noten en zaden. Om ons voedingspatroon meer in lijn te krijgen met het planetaire dieet, zouden mensen met name minder rood vlees moeten gaan eten, en juist meer groenten, noten en zaden. Het dieet is in 2019 opgesteld door een commissie van het EAT-Forum en het medisch-wetenschappelijke blad The Lancet om de groeiende wereldbevolking op een gezonde en duurzame manier van eten te kunnen blijven voorzien. Hoe beter de deelnemers zich aan het dieet hielden, hoe kleiner de kans was dat ze stierven als gevolg van belangrijke doodsoorzaken als kanker, hart- en vaataandoeningen en longziekten. De 10 procent die zich het beste aan het dieet hield, had een 30 procent lagere kans daaraan dood te gaan dan de groep die zich er het slechtst aan hield. De resultaten zijn vandaag gepubliceerd in American Journal of Clinical Nutrition.  Het Planetary Health Diet is in 2019 ge\u00efntroduceerd door de Lancet-EAT-commissie om de groeiende wereldbevolking op een gezonde een duurzame manier te kunnen blijven voeden. \"In 2019 ging men nog uit van een veronderstelde gezondheidswinst\", vertelt microbioloog Remco Kort van de Vrije Universiteit in Amsterdam. \"Deze nieuwe studie laat zien dat die gezondheidswinst er ook echt is.\" Kort denkt dat het effect van het dieet op de gezondheid nog wel eens groter zou kunnen zijn dan uit deze studie naar voren komt, omdat de deelnemers allemaal werkzaam waren in de gezondheidszorg. \"Die zullen iets gezonder zijn dan de gemiddelde bevolking. Als je de studie zou herhalen met een dwarsdoorsnede van de bevolking, zou je daarom nog meer gezondheidswinst verwachten.\" Een grootschalige toepassing van het dieet zou voor de hand liggen, gezien de winst voor zowel mens als planeet. Maar hoofdonderzoeker Walter Willett waakt voor al te veel optimisme: \"Veranderingen in gedrag kosten altijd veel tijd. Bovendien worden de milieu- en gezondheidskosten van voeding niet altijd doorberekend in de prijs. En er zijn nog steeds veel subsidies voor ongezonde voeding.\" Zelf geeft Willett in ieder geval het goede voorbeeld. \"Ik eet veel groente en fruit, volkorenproducten en onverzadigde plantolie. En zo nu en dan een beetje zuivel, vlees of een eitje. Het lijkt veel op het mediterrane dieet, maar je kunt de smaken en producten aanpassen aan iedere cultuur.\" "}, {"ID": 2523902, "url": "https://nos.nl/artikel/2523902-radicaal-rechts-wint-terrein-in-eu-maar-niet-genoeg-voor-rechtsere-koers", "title": "Radicaal-rechts wint terrein in EU, maar 'niet genoeg voor rechtsere koers'", "date_time": "2024-06-10T12:55:30+0200", "text": "De uiterst eurokritische fracties winnen flink terrein in het Europees Parlement. Onder meer in Frankrijk en Duitsland hebben radicaal-rechtse partijen veel kiezers getrokken. Maar dat is niet genoeg om in het parlement een rechtsere koers te kunnen afdwingen, zegt Theresa Kuhn, hoogleraar Europese Studies aan de Universiteit van Amsterdam.  De middenpartijen in het Europees Parlement hebben nog steeds een meerderheid. De christendemocratische Europese Volkspartij (EVP) vormt opnieuw de grootste fractie, met 184 van de 720 zetels. EVP heeft de rechtse partijen dus niet nodig, zegt Kuhn in het NOS Radio 1 Journaal. \"Samen met de sociaaldemocraten en de liberalen kunnen ze nog steeds een ruime meerderheid vormen.\"   Het verlies van pro-Europese partijen zit bij de liberalen (Renew) en de Groenen. \"Dat maakt ze niet meer zo sterk. Daarbij komt ook nog dat een van de bekendste leden van Renew, De Franse president Macron, ook in een zwakke positie staat.\" Na de grote zege van radicaal-rechts (Marine Le Pen) bij de Europese verkiezingen heeft Macron zijn nationale parlement ontbonden en parlementsverkiezingen uitgeschreven. In podcast De Dag vertellen de correspondenten uit Frankrijk, Duitsland en Itali\u00eb over de gevolgen van de winst van radicaal-rechtse partijen in die landen. Kysia Hekster legt uit hoe die partijen nu verdeeld zijn over verschillende fracties in het Europees Parlement en hoe een reshuffle met impact aan de rechterflank nog niet zo eenvoudig is. Je kunt de podcast hier beluisteren. Op het eerste gezicht is de verschuiving naar rechts niet goed te zien in de nieuwe samenstelling van het Europees Parlement, maar dat kan veranderen. De komende weken moeten alle nationale partijen opnieuw kiezen bij welke Europese fractie ze willen horen. Onduidelijk is waar de bijna honderd zetels heen gaan van partijen die op dit moment nergens bij horen, zowel aan de uiterst rechtse als aan de uiterst linkse kant. De rechtse Europarlementari\u00ebrs zouden zich nog kunnen aansluiten bij I&amp;D (Identiteit en Democratie), de nationaalconservatieven of een eventuele nieuwe rechtse familie.  Onder meer Le Pen lobbyt voor een grote rechtse fractie, die een vuist kan maken in Europa. Zij zou graag samenwerken met de Italiaanse Meloni, maar die kans lijkt klein. \"Een groot probleem is dat zij heel verschillende idee\u00ebn hebben over hoe om te gaan met Oekra\u00efne en Poetin\", zegt Kuhn.  \"Van de 720 Europarlementari\u00ebrs zijn er straks beduidend meer radicaal-rechtse en eurokritsche parlementari\u00ebrs. Maar het is nog de vraag van welke Europese familie ze lid worden. Om invloed te hebben als Europarlementari\u00ebr moet je in een stevige fractie zitten. Het hangt er dus heel erg van af of de rechtse partijen kunnen samenwerken. De AfD heeft in Duitsland een enorme winst behaald, maar is een paar weken geleden uit de radicaal-rechtse familie I&amp;D gegooid, vanwege uitingen van de fractievoorzitter. De eurosceptische partij van de Hongaarse premier Viktor Orb\u00e1n moest eerder al uit de christendemocratische fractie.\" Ook Kuhn zegt dat de radicaal-rechtse partijen moeten samenwerken om invloed te kunnen uitoefenen. De inval van Rusland in Oekra\u00efne heeft veiligheid bovenaan de agenda gezet, ook in het Europees Parlement. \"Er zijn op de rechterflank partijen die pro-Poetin zijn, maar niet genoeg om daar iets mee te kunnen doen.\" Op het gebied van migratie verwacht Kuhn op de lange termijn wel een koersverandering. \"Ook door nationale verkiezingen, waar mogelijk ook radicaal-rechtse partijen gaan winnen. Het parlement kan dan samen met de Europese Raad (EU-leiders) echt iets veranderen.\"  Vijf jaar geleden was het klimaat het grote onderwerp van de Europese parlementsverkiezingen. Het resulteerde in de Green Deal: een enorm pakket aan wetten dat ervoor moet zorgen dat lidstaten van de EU in 2050 klimaatneutraal zijn. \"De afgelopen maanden zagen we dat het parlement al steeds kritischer werd over de Green Deal en wetsvoorstellen heeft afgewezen,\" zegt Kuhn. \"Ook door christendemocraten. De kans bestaat dat zij voortaan vaker over rechts zullen gaan om een meerderheid te krijgen.\"  De middenpartijen hebben duidelijk gemaakt \"elkaar vast te zullen houden\". EVP-fractieleider Manfred Weber zei dat hij opnieuw met de sociaaldemocraten en liberalen een coalitie wil vormen, \"tegen de partijen die Europa kapot willen maken\". Commissievoorzitter en EVP-lijsttrekker Von der Leyen zei: \"Samen met andere partijen zullen we een bolwerk tegen de extremen op links en rechts vormen, we zullen ze stoppen.\" De gesprekken over wie er met wie in de fractie gaat, beginnen vandaag. In de komende weken kiezen de Europese fracties hun voorzitters.  16 juli is in Straatsburg de eerste offici\u00eble plenaire sessie van het nieuwe Europees Parlement. "}, {"ID": 2523901, "url": "https://nos.nl/artikel/2523901-afd-gooit-lijsttrekker-krah-uit-europese-partijfractie-de-verkeerde-weg", "title": "AfD gooit lijsttrekker Krah uit Europese partijfractie: 'De verkeerde weg'", "date_time": "2024-06-10T12:52:33+0200", "text": "De omstreden Duitse AfD-politicus Maximilian Krah zal geen deel uitmaken van de toekomstige AfD-delegatie in het Europees Parlement. Dit heeft hij zelf bekendgemaakt, nadat de nieuwgekozen Europarlementari\u00ebrs van de AfD dit maandag met een stemming hadden besloten. De AfD wil proberen om zonder haar Europese lijsttrekker toch weer aansluiting te vinden bij een familie van partijen in het Europese Parlement. Kort voor de verkiezingen had de groep waartoe ze tot dan behoorde, de ID-fractie, laten weten dat ze niet verder willen met de AfD. De AfD is na de CDU de grootste geworden bij de Europese verkiezingen in Duitsland, en krijgt flink meer zetels.  Volgens Krah stemden acht van de vijftien fractieleden voor zijn uitsluiting. Overigens behoudt hij wel zijn zetel in het parlement. De NOS trof Krah vanochtend kort voor de partijbijeenkomst waar over zijn lot werd besloten. Correspondent Charlotte Waaijers vroeg hem naar zijn toekomst en die van de partij in Europa. Krah noemde het de \"verkeerde weg\" als de partij zonder hem zou doorgaan:  Dat samenwerken met de AfD moeilijk ligt, heeft te maken met een stapel schandalen waarmee ze de afgelopen maanden te kampen had. Een medewerker van lijsttrekker Maximilian Krah zou gespioneerd hebben voor China en is opgepakt. Bovendien wordt Krah net als de nummer twee op de lijst, Petr Bystron, verdacht van omkoping uit de pro-Russische hoek. Daar kwam nog bij dat Krah in een interview met een Italiaanse krant zei dat niet elke SS'er een oorlogsmisdadiger was. "}, {"ID": 2523883, "url": "https://nos.nl/artikel/2523883-poetin-bezoekt-noord-korea-voor-het-eerst-in-twintig-jaar", "title": "'Poetin bezoekt Noord-Korea voor het eerst in twintig jaar'", "date_time": "2024-06-10T10:02:49+0200", "text": "Na decennia brengt de Russische president Vladimir Poetin binnenkort een bezoek aan Noord-Korea. Dat heeft de Russische ambassadeur in Noord-Korea gezegd tegenover een Russische krant. Het Kremlin bevestigt het niet expliciet maar zegt wel dat Rusland een partnerschap \"op alle gebieden\" wil opbouwen, zonder een verdere toelichting te geven over wat daarmee wordt bedoeld. Volgens de Russische ambassadeur in Noord-Korea wordt het bezoek momenteel voorbereid. De exacte datum is nog niet bekend. De Russische krant Vedomosti denkt dat de ontmoeting nog deze maand kan plaatsvinden. Rusland is een van de belangrijkste bondgenoten van Noord-Korea. De eerste en laatste keer dat Poetin het land bezocht was in 2000. De Noord-Koreaanse dictator Kim Jong-un is wel al vaker in Rusland geweest. De laatste keer was september vorig jaar. Poetin zou Noord-Korea toen onderzee\u00ebrs, Russische satelliettechnologie en voedsel hebben beloofd.  De Russische president heeft de banden met de Noord-Koreaanse leider Kim Jong-un aangehaald sinds het begin van de oorlog met Oekra\u00efne. Volgens Vedomosti zal Poetin tijdens zijn bezoek bespreken of Noord-Korea arbeidsmigranten naar Rusland gaat sturen. Door de oorlog kampt Rusland met een groot tekort aan arbeidskrachten. Sinds de oorlog zijn er ook sterke vermoedens dat Kim wapens levert aan Rusland. Volgens de Verenigde Staten en Oekra\u00efne zijn die ook ingezet op het slagveld. Rusland weigert dit tot nu toe te bevestigen of ontkennen.  Poetins bezoek aan de bevriende dictatuur komt op een moment dat het rivaliserende Noord- en Zuid-Korea zijn verwikkeld in een hoogopgelopen conflict over ballonnen. Zuid-Koreaanse activisten vullen die met propaganda, Amerikaanse dollars en popmuziek en laten ze vervolgens op richting Noord-Korea. Dit doen ze al decennia, maar recent stuurt Noord-Korea ballonnen terug met afval en soms ook poep. Als reactie daarop besloot Zuid-Korea om na jaren weer luidsprekers aan te zetten die kritische boodschappen over het Noord-Koreaanse regime uitzenden. De enorme luidsprekers staan naar Noord-Korea gericht en zijn tot op twintig kilometer van de grens te horen. Elkaar bestoken met ballonnen lijkt misschien kinderachtig, maar de huidige spanningen tussen de beide Korea's zijn wel degelijk reden tot zorg. Kim Yo-jung, de invloedrijke zus van de Noord-Koreaanse leider Kim Jong-un, waarschuwde vandaag voor \"een voorbode op een gevaarlijke situatie\". Vorige week schortte Zuid-Korea ook al een militaire overeenkomst op als gevolg van de ballonnen-campagne. "}, {"ID": 2523876, "url": "https://nos.nl/artikel/2523876-vliegtuig-zwaar-beschadigd-in-noodweer-oostenrijk", "title": "Vliegtuig zwaar beschadigd in noodweer Oostenrijk", "date_time": "2024-06-10T09:24:57+0200", "text": "Een vliegtuig van Austrian Airlines is in een hagelbui zwaar beschadigd geraakt. De Airbus A320 was onderweg van Palma de Mallorca naar Wenen. De piloten wisten het toestel veilig aan de grond te krijgen.  Het vliegtuig kwam gisteren aan het einde van de middag boven Oostenrijk in noodweer terecht. Hagelstenen verbrijzelden de buitenste laag van de cockpitramen en verwoestten de neus en enkele panelen van het vliegtuig. De piloten deden vanwege de schade een noodmelding bij de luchtvaartautoriteiten. Daardoor kreeg het vliegtuig voorrang op alle andere vliegtuigen bij de luchtverkeersleiding. Uiteindelijk wisten ze het toestel veilig in Wenen aan de grond te krijgen. De passagiers konden het vliegtuig op de normale manier verlaten. Niemand raakte gewond. De piloten verklaarden later dat het noodweer niet zichtbaar was op de weerradar. Ze konden door de beschadigde ramen nauwelijks nog naar buiten kijken.  Een woordvoerder van Austrian Airlines zegt tegen luchtvaartmagazine Austrian Wings dat een technisch team bezig is met het onderzoeken en repareren van het vliegtuig. De schade loopt volgens de luchtvaartmaatschappij in de honderdduizenden euro's. "}, {"ID": 2523869, "url": "https://nos.nl/artikel/2523869-productie-industrie-blijft-dalen-wel-kleine-lichtpuntjes", "title": "Productie industrie blijft dalen, wel kleine lichtpuntjes", "date_time": "2024-06-10T08:22:10+0200", "text": "In april is de productie van de Nederlandse industrie opnieuw gekrompen. De krimp van 3,5 procent betekent de tiende daling op rij. In nagenoeg alle bedrijfstakken werd in april minder geproduceerd, zo meldt het Centraal Bureau voor de Statistiek (CBS). De grootste krimp, bijna 40 procent, vond in april plaats bij de reparatie en installatie van machines. Wel is dit een enigszins vertekend cijfer, benadrukt CBS-econoom Frank Notten. \"Deze branche is de reparatie en installatie van vliegtuigen, schepen, treinen enzovoort. Omdat vorig jaar \u00e9\u00e9n bedrijf heel veel onderhoud moest doen, is de daling nu heel groot.\" Van de acht grootste branches kenden de productie van elektrische en elektronische apparatenindustrie, chemie en metaal alleen een stijging, van ongeveer 5 procent. Maand op maand zit er in april juist wel weer groei in de industri\u00eble productie, hoewel met 0,4 procent slechts licht. Het CBS stelt daarbij dat producenten in mei weer wat positiever zijn geworden. In Duitsland, een belangrijke afzetmarkt voor de Nederlandse industrie, blijft het segment met een daling van 3,5 procent juist onverminderd negatief. "}, {"ID": 2523860, "url": "https://nos.nl/artikel/2523860-wekdienst-10-6-europa-maakt-balans-op-na-grote-stembusgang-laatste-oefenduel-oranje-voor-ek", "title": "Wekdienst 10/6: Europa maakt balans op na grote stembusgang \u2022 Laatste oefenduel Oranje voor EK", "date_time": "2024-06-10T07:00:04+0200", "text": "Goedemorgen! Vandaag begint in Groningen de strafzaak tegen meerdere verdachten van mishandeling op een zorgboerderij. En speelt het Nederlands elftal zijn laatste oefenduel voordat het aan het EK begint. Eerst het weer: Een druilerige dag vandaag, het is bewolkt en het gaat regenen. In het zuiden en zuidwesten is er kans op zware windstoten. De temperatuur komt niet veel hoger dan 10 tot 15 graden.  Ga je de weg op? Hier vind je het overzicht van de werkzaamheden. En hier zie je waar wordt gewerkt aan het spoor.    Gisteravond laat kwam de eerste definitieve prognose binnen van de Europese verkiezingen. De grote vraag in aanloop naar deze verkiezingen was: komt er een grote verschuiving naar rechts? Nu de voorlopige uitslag binnen is, is duidelijk dat de uiterst eurokritische fracties in het Europees Parlement groeien. De komende weken moeten alle nationale partijen opnieuw kiezen bij welke Europese fractie ze willen horen. Dat kan de zetelaantallen van de fracties nog veranderen. Er zijn tientallen zetels gegaan naar partijen die nog niet bij een fractie zijn aangesloten.     Vandaag begint in Rosmalen het grastoernooi Lib\u00e9ma Open. De Nederlandse tennisser Tallon Griekspoor verdedigt zijn titel bij de mannen. Bij de vrouwen zoekt de Russische Jekaterina Aleksandrova naar haar derde titel op rij. Een van de andere opvallende namen op Lib\u00e9ma Open is de Japanse Naomi Osaka. De voormalig nummer 1 van de wereld speelt voor het eerst op Nederlandse bodem.  Fijne maandag!"}, {"ID": 2523857, "url": "https://nos.nl/artikel/2523857-zo-heeft-europa-gestemd-en-dit-betekent-het-voor-de-komende-jaren", "title": "Zo heeft Europa gestemd en dit betekent het voor de komende jaren", "date_time": "2024-06-10T03:51:13+0200", "text": "De grote vraag in aanloop naar deze verkiezingen was: komt er een grote verschuiving naar rechts? Nu de voorlopige uitslag binnen is, is duidelijk dat de uiterst eurokritische fracties in het Europees Parlement groeien. Het radicaal-rechtse Identiteit en Democratie (ID), waar de PVV in zit, gaat van 49 naar 58 zetels. De winst komt voor een groot deel uit Frankrijk waar Marine le Pen een enorme verkiezingsoverwinning behaalde. De Europese Conservatieven en Hervormers (ECR), onder leiding van de Italiaanse premier Meloni, krijgt er vier zetels bij en komt op 73. \"Het midden houdt stand\", was meteen na de eerste exitpoll het oordeel. De centrum-rechtse Europese Volkspartij (EVP) blijft de grootste. En de huidige middencoalitie van de EVP, de sociaaldemocraten (S&amp;D) en de liberalen (Renew) houdt een meerderheid, met 403 zetels van de in totaal 720 zetels. Het verlies bij de pro-Europese partijen zit bij de liberalen en de Groenen. Die verliezen beide rond de twintig zetels, vooral in Frankrijk en Duitsland.  De komende weken moeten alle nationale partijen opnieuw kiezen bij welke Europese fractie ze willen horen. Dat kan de zetelaantallen van de fracties nog veranderen. Er zijn tientallen zetels gegaan naar partijen die nog niet bij een fractie zijn aangesloten.  Sommigen, zoals de Franse Marine Le Pen, lobbyen voor een grote rechtse fractie, die een vuist kan maken in Europa. Zij zou graag samenwerken met de Italiaanse Georgia Meloni, maar die kans lijkt klein. Er zijn grote verschillen tussen de partijen. Zo is de ECR-fractie over het algemeen pro-Oekra\u00efne, terwijl in ID ook pro-Russische partijen zitten. En veel van deze partijen zijn sterk nationalistisch. Dat maakt grensoverschrijdend samenwerken lastig. Een ander obstakel is dat Identiteit en Democratie tot nu toe wordt ge\u00efsoleerd door andere politieke fracties in het Europees Parlement. Voorlopig zijn de liberalen, de sociaaldemocraten, de groenen en ook de christendemocraten stellig: samenwerken met radicaal-rechts op Europees niveau is absoluut niet bespreekbaar. Meer discussie is er over ECR, waar voor Nederland de SGP in zit. De christendemocraten willen daar misschien wel zaken mee doen, andere fracties zien dat niet zitten. En die zeggen: als je gaat praten met radicaal-rechts, dan laten wij je vallen. Maar om macht uit te kunnen oefenen, hoef je niet zelf aan de knoppen te zitten. Dat bleek het afgelopen jaar al. De Europese Unie sorteerde voor op de groei van radicaal-rechts door een streng migratiepact te sluiten. En onder druk van de boerenprotesten zijn de verduurzamingseisen aan de landbouw afgezwakt. De natuurherstelwet dreigt helemaal in de prullenbak te verdwijnen.  Een van de eerste momenten voor het nieuwe Europees Parlement wordt het kiezen van een nieuwe voorzitter van de Europese Commissie. Nu is dat Ursula von der Leyen, de Duitse lijstrekker van de christendemocratische fractie. Zij wil herkozen worden. De regeringsleiders moeten haar voordragen en daarna moet het Europees Parlement stemmen over haar benoeming. Dat gaat anoniem. Om zich van genoeg stemmen te verzekeren, zal ze beloftes doen. Zo is ze al in gesprek met de radicaal-rechtse Meloni van de ECR-fractie. Dit tot grote irritatie van de sociaaldemocraten en de liberalen. Als jij beloftes doet aan ECR, dan stemmen wij niet op je, zeggen zij.  Vijf jaar geleden was klimaat het grote onderwerp tijdens de Europese parlementsverkiezingen. Het resultaat: de Green Deal, een groot pakket met klimaatbeleid, waardoor Europa in 2050 klimaatneutraal moet zijn. De kleur groen gaat waarschijnlijk ook de komende vijf jaar de Europese politiek domineren. Alleen gaat het nu om legergroen. De inval van Rusland in Oekra\u00efne in februari 2022 heeft veiligheid bovenaan de agenda gezet. Komt er voor het eerst een Eurocommissaris van Defensie en hoe gaan de 27 lidstaten meer samenwerken op het gebied van veiligheid?  Een ander belangrijk thema is de Europese economie. Hoe kunnen we concurreren met China en de Verenigde Staten? Alsof dat nog niet moeilijk genoeg is, komt ook het thema uitbreiding op de agenda. Oekra\u00efne, Moldavi\u00eb, Georgi\u00eb, aan de randen van Europa willen er graag bij, maar hoe houd je zo'n grote Europese Unie bestuurbaar? De fracties in het parlement denken over die thema's heel verschillend. Welke kant gaat het de komende jaren op? Duidelijk is nu dat de middenpartijen overeind zijn gebleven. In de eerste reactie maakten ze duidelijk \"elkaar vast te zullen houden\". Commissievoorzitter en lijsttrekker van de EVP, Ursula von der Leyen zei meteen: \"We hebben de verkiezingen gewonnen. Samen met andere partijen zullen we een bolwerk tegen de extremen op links en rechts vormen, we zullen ze stoppen.\" Ondanks dat ze een meerderheid houden, zien zij het signaal dat er uitgaat van de groei van de conservatieven en radicaal-rechts. En de kans is aanwezig, dat ze daar de komende jaren in hun beleid rekening mee gaan houden. Ook bestaat de kans dat pro-Europese partijen vaker over rechts zullen gaan om aan een meerderheid te komen.  De gesprekken over wie er met wie in de fractie gaat, beginnen vandaag. In de komende weken kiezen de Europese fracties hun voorzitters. Op 11 juni, morgen, komen de voorzitter van het Parlement en de huidige fractievoorzitters bijeen om de uitslag te bespreken. Vanaf 13 juni, op de G7, begint de strijd om de topposities. Meest gewilde banen zijn: voorzitter Europese Commissie, voorzitter Europese Raad, voorzitter Europees Parlement en de EU buitenlandchef. Dan is er op 27 en 28 juni de eerste EU-top van regeringsleiders. Daar gaan ze de nieuwe voorzitter van de Europese Commissie voordragen. Wordt dat opnieuw Von der Leyen? Op 15 juli is dan de laatste offici\u00eble dag van het huidige Parlement. Op 16 juli in Straatsburg beginnen nieuwe 720 parlementari\u00ebrs aan hun termijn, met eerste offici\u00eble plenaire sessie van het nieuwe Europees Parlement. Pas na de zomer volgen voordrachten van de nieuwe Eurocommissarissen, die daarna allemaal moeten verschijnen bij hoorzittingen in het Europees Parlement; een procedure die wel tot november kan duren. De nieuwe Europese Commissie begint op 1 december. "}, {"ID": 2523856, "url": "https://nos.nl/artikel/2523856-tientallen-doden-in-een-week-bij-aanvallen-in-oost-congo", "title": "Tientallen doden in een week bij aanvallen in Oost-Congo", "date_time": "2024-06-10T02:49:44+0200", "text": "Bij verschillende aanvallen in de Democratische Republiek Congo zijn afgelopen week meer dan tachtig doden gevallen. 41 van hen kwamen vrijdagavond om bij een aanval op drie dorpen. Volgens het Congolese leger zit de Allied Democratic Forces (ADF) achter de aanvallen. De van oorsprong Ugandese groepering heeft trouw gezworen aan Islamitische Staat en heeft zich gevestigd in Oost-Congo. Bewoners van de dorpen Masala, Mapasana en Mahini in de provincie Noord-Kivu werden vrijdagavond aangevallen door ADF-militanten met geweren en machetes. Diezelfde groepering zit vermoedelijk ook achter een reeks aanvallen in het oosten van het land, eerder deze week. Zo vielen er in het dorp Masawu 17 doden. Donderdag werden in twee andere dorpen nog vijf doden aangetroffen en een dag later werden er bij het dorp Mununze zes lichamen uit een rivier gehaald.  Congo kampt al jaren met extreme geweldsuitbarstingen. Sinds 1999 wordt het land geteisterd door burgeroorlogen en conflicten tussen verschillende etnische groepen. In 2003 brak er een periode van vrede aan, maar de onrust in het oosten van het land bleef. In totaal zijn er maar liefst 120 verschillende gewapende milities actief. Dat de controle van de regio zo gewild is, komt onder meer doordat het gebied rijk is aan kostbare grondstoffen zoals diamanten, goud, koper en zink. Ook is er veel van het gewilde kobalt te vinden, een cruciale grondstof voor batterijen van telefoons, laptops en elektrische auto's.  De Europese Unie heeft opgeroepen tot politieke maatregelen in het gebied. \"Terreurgroepen maken misbruik van de chaos om hun macht in een toch al instabiele regio te vergroten\", zei een woordvoerder. Ook de voormalig gouverneur van de provincie, Julien Paluku, wil dat de regering van Congo meer doet. \"Mensen hebben, terecht of niet, het idee dat ze aan hun ellendige lot worden overgelaten.\"  Gevreesd wordt voor een humanitaire ramp in Oost-Congo. Directeur Tineke Ceelen van Stichting Vluchteling, bracht onlangs een bezoek aan de grootste stad Goma. Daar sprak zij met slachtoffers van het geweld in de dorpen door de rebellenbewegingen. \"Ik kan me gezien de hygi\u00ebnische omstandigheden niet voorstellen dat hier niet al epidemie\u00ebn begonnen zijn.\" In deze video laten we zien hoe grondstoffen voor accu's en mobiele telefoons direct samenhangen met het extreme geweld in Congo:  "}, {"ID": 2523850, "url": "https://nos.nl/artikel/2523850-gantz-stapt-uit-oorlogskabinet-maakt-excuses-aan-families-van-gijzelaars", "title": "Gantz stapt uit oorlogskabinet, maakt excuses aan families van gijzelaars", "date_time": "2024-06-09T23:05:32+0200", "text": "Minister zonder portefeuille Benny Gantz van de Partij van Nationale Eenheid stapt uit het Isra\u00eblische oorlogskabinet en dringt aan op vervroegde verkiezingen komend najaar. Dat heeft hij gezegd op een persconferentie. De breuk komt niet onverwacht. Gantz heeft zich geregeld heel kritisch uitgelaten over premier Netanyahu en zijn aanpak van de oorlog tegen Hamas. Een paar weken geleden had hij Netanyahu een ultimatum gesteld: dit weekend moest de premier met een duidelijk plan komen voor hoe het verder moet na de oorlog. Volgens Gantz staat Netanyahu een \"echte overwinning\" in de weg en heeft hij alleen maar loze beloften gedaan. Een echte overwinning betekent volgens Gantz de terugkeer van de resterende gijzelaars naar Isra\u00ebl, een nieuw bestuur in de Gazastrook in de plaats van Hamas en het vormen van een alliantie met landen in het Midden-Oosten tegen Iran.  Gantz maakte verder zijn excuses aan de families van de gijzelaars. \"We hebben ons best gedaan, maar we zijn er nog niet in geslaagd veel van de gijzelaars weer thuis te krijgen. Ook ik draag daarvoor de verantwoordelijkheid.\" Hij sprak zich nogmaals uit voor een akkoord met Hamas dat leidt tot de terugkeer van de mensen die nog vastzitten. Dat zijn er naar schatting nog zo'n 120. Gisteren wilde Gantz zijn ontslag al bekendmaken. Daar ging een streep door vanwege de Isra\u00eblische militaire operatie in de Gazastrook waarbij vier Isra\u00eblische gijzelaars werden bevrijd. Netanyahu kwam al tijdens de persconferentie met een reactie. Hij vindt dat Gantz nu niet \"moet weglopen\". Volgens hem levert Isra\u00ebl op zeven fronten strijd. Hij noemde in dat verband Hamas, Hezbollah, de Houthi's, Iran, milities in Syri\u00eb en Irak, de Westoever en het Internationaal Strafhof in Den Haag. De aanklager van het Strafhof wil dat de rechters een arrestatiebevel uitvaardigen tegen Netanyahu en enkele Hamasleiders. Hij wil ze laten vervolgen wegens oorlogsmisdaden en misdaden tegen de menselijkheid.  Voordat het oorlogskabinet werd gevormd, zat Gantz in de oppositie. Zijn partij, die relatief gematigd is, doet het op dit moment beter in de peilingen dan die van Netanyahu. Het oorlogskabinet staat los van het normale kabinet. Het vertrek van Gantz betekent niet dat de regering van Netanyahu zijn meerderheid verliest. De coalitie beschikt over 64 van de 120 zetels in het parlement. Om te regeren is Netanyahu sterk afhankelijk van extreemrechts.  Oppositieleider Lapid prijst het besluit van minister Gantz om uit het oorlogskabinet te stappen en hij steunt diens oproep tot nieuwe verkiezingen. Volgens hem is het de hoogste tijd om \"deze extremistische regering die heeft gefaald\" te vervangen. Hij zegt dat er een regering moet komen die de veiligheid voor de inwoners van Isra\u00ebl herstelt, de economie weer opbouwt en het aanzien van Isra\u00ebl in de wereld herstelt. Minister van Financi\u00ebn Smotrich, voorman van de extreemrechtse beweging Religieus Zionisme, heeft felle kritiek op het vertrek van Gantz. \"Niets is onwaardiger dan uit de regering stappen in tijden van oorlog.\" Volgens hem speelt Gantz daarmee de vijanden van Isra\u00ebl in de kaart. Het is precies wat de leiders van Hamas, Hezbollah en Iran wilden, zegt Smotrich. Avigdor Liberman van Isra\u00ebl Ons Huis is blij met het vertrek van Gantz. \"Beter laat dan nooit, het is tijd voor een zionistische coalitie.\"  Na het vertrek van minister Gantz uit het oorlogskabinet heeft minister Ben-Gvir premier Netanyahu gevraagd hem op te nemen in het oorlogskabinet, dat losstaat van het 'gewone' kabinet. Gvir leidt de extreemrechtse partij Otzma Yehudit. Hij voelt niets voor een overeenkomst met Hamas. Het recente vredesplan van de Amerikaanse president Biden noemde hij roekeloos en was voor hem aanleiding te dreigen met de val het kabinet. Ben-Gvir werd meermaals veroordeeld, onder meer voor aanzetten tot racisme. "}, {"ID": 2523848, "url": "https://nos.nl/artikel/2523848-gl-pvda-met-acht-zetels-grootste-pvv-tweede-partij-met-zes-zetels", "title": "GL-PvdA met acht zetels grootste, PVV tweede partij met zes zetels", "date_time": "2024-06-09T23:02:50+0200", "text": "GroenLinks-PvdA is bij de Europese verkiezingen in Nederland de grootste partij geworden. Volgens de definitieve prognose die zondag om 23.00 uur bekend werd gemaakt, krijgt GL-PvdA 8 zetels in het Europees Parlement. De PVV van Geert Wilders is de grote winnaar en gaat van 1 naar 6. Dat is er wel \u00e9\u00e9n minder dan in de exitpoll van donderdag van Ipsos I&amp;O. GL-PvdA levert in het Europees Parlement een zetel in; in 2019 kreeg de PvdA 6 zetels en GroenLinks 3. In het Europees Parlement blijven beide partijen na de verkiezingen gescheiden: de PvdA is aangesloten bij de S&amp;D-fractie, GroenLinks bij De Groenen. Verrassend is ook dat Volt met 2 zetels in het Europees Parlement komt. Volgens de exitpoll van donderdag was dat er nog 1. Bij de vorige Europese verkiezingen haalde Volt nog geen zetel.  De VVD is de derde partij geworden, met 4 zetels, een verlies van 1. Ook het CDA verliest een zetel en gaat van 4 naar 3. D66 komt ditmaal ook op 3 zetels uit, \u00e9\u00e9n meer dan in 2019. D66 en de VVD zitten in Europa samen in de liberale Renew-fractie. De BBB, die in 2019 nog niet bestond, debuteert met 2 zetels in het Europees Parlement. NSC van Pieter Omzigt komt binnen met 1 zetel. De partij doet het wel veel slechter dan bij de Tweede Kamerverkiezingen van oktober vorig jaar. Forum voor Democratie verliest haar vier zetels en keert niet terug in het Europees Parlement. Opmerkelijk is dat ook de ChristenUnie uit het Europees Parlement verdwijnt. De partij had 1 zetel. Verder krijgen de SGP en de Partij voor de Dieren 1 zetel. 50Plus verliest haar ene zetel. De SP is er net als vorige keer niet in geslaagd een zetel te halen. Zo reageren de lijsttrekkers van GL-PvdA, NSC en Volt op de uitslag:  "}, {"ID": 2523832, "url": "https://nos.nl/artikel/2523832-macron-roept-na-zege-van-radicaal-rechts-nationale-verkiezingen-uit", "title": "Macron roept na zege van radicaal-rechts nationale verkiezingen uit ", "date_time": "2024-06-09T21:33:12+0200", "text": "De Franse president Macron heeft in reactie op de monsterzege van radicaal-rechts bij de Europese verkiezingen in zijn land het nationale parlement ontbonden en parlementsverkiezingen uitgeroepen. De eerste ronde zal op 30 juni worden gehouden, een week later volgt de tweede ronde. In een toespraak voor de Franse televisie noemde hij de opkomst van het nationalisme slecht voor Frankrijk en voor Europa. Hij zei niet te willen wijken voor \"het extreemrechtse\" tij, maar ook dat hij niet kon doen alsof er niets is gebeurd. Daarom riep hij nieuwe verkiezingen uit. Zo maakte Macron zijn besluit bekend:  Oppositieleider Marine Le Pen zei in een reactie op de toespraak van de president dat zij bereid is de macht over te nemen als de kiezers dat willen. Als haar Rassemblement National ook de nationale verkiezingen wint, zal ze een regering moeten vormen die moet samenwerken met Macron. Een samenwerking van een president en een ministersploeg van verschillende kleur is in Frankrijk vaker voorgekomen. Dat wordt cohabitation genoemd. De termijn van Macron loopt in 2027 af; dan pas zijn er nieuwe presidentsverkiezingen. Op straat in Parijs wordt geschokt gereageerd op het besluit van Macron:  "}, {"ID": 2523827, "url": "https://nos.nl/artikel/2523827-prognose-europees-parlement-wat-rechtser-maar-veel-blijft-hetzelfde", "title": "Prognose: Europees Parlement wat rechtser, maar veel blijft hetzelfde", "date_time": "2024-06-09T20:44:59+0200", "text": "Ondanks de grote winst van radicaal-rechtse partijen in onder meer Frankrijk en Duitsland blijven de verhoudingen in het Europees Parlement grotendeels gelijk, blijkt uit een prognose van het parlement zelf. De twee fracties die al sinds de eerste verkiezingen in 1979 veruit de grootste zijn, blijven dat ook. De christendemocraten vormen weer de grootste fractie. Hun EVP-fractie wint, volgens de laatste cijfers van 02.52 uur, zelfs nog enkele zetels, waarmee die op 184 van de 720 zetels in het Europees Parlement uitkomt. De leider van de fractie, Manfred Weber, zei dat hij opnieuw met de sociaaldemocraten en liberalen een coalitie in het Parlement wil vormen, \"tegen de partijen die Europa kapot willen maken\". Hij wil ook dat zijn partijgenoot Ursula von der Leyen voorzitter blijft van de Europese Commissie. Of dat gebeurt, is nog de vraag. Het Europees Parlement moet de Commissievoorzitter goedkeuren, maar de kandidaat wordt voorgedragen door de regeringsleiders.  \"We hebben de verkiezingen gewonnen\", zei Von der Leyen tegen haar partijgenoten. \"Samen met andere partijen zullen we een bolwerk tegen de extremen vormen, we zullen ze stoppen.\" Kijk hier naar een deel van de toespraak van Von der Leyen:  De sociaaldemocratische S&amp;D blijft volgens de laatste cijfers de tweede fractie met 139 zetels.   De radicaal-rechtse ID-fractie, waar onder meer de PVV en de partij van Marine Le Pen deel van uitmaken, wint 9 zetels en komt op 58. De andere rechtse fractie, de conservatieve ECR, krijgt er 4 zetel bij en komt op 73. Samen zijn ECR en ID nu dus wel ongeveer net zo groot als de sociaaldemocraten. In de ECR zitten rechtse partijen als Fratelli d'Italia van de Italiaanse premier Meloni, de Poolse PiS-partij en het Spaanse VOX. Grote verliezers bij deze verkiezingen zijn de liberalen en de groenen. De liberale Renew-fractie raakt 22 zetels kwijt en komt op 80, waarmee ze nog wel de derde fractie blijft. De Groenen gaan met hun fractie van 71 naar 52, een verlies van 19. Radicaal-links blijft ongeveer gelijk en komt volgens de prognose uit op 36 zetels. "}, {"ID": 2523816, "url": "https://nos.nl/artikel/2523816-verrassingen-in-belgie-n-va-in-vlaanderen-en-rechtse-mr-in-wallonie-het-grootst", "title": "Verrassingen in Belgi\u00eb: N-VA in Vlaanderen en rechtse MR in Walloni\u00eb het grootst", "date_time": "2024-06-09T19:21:16+0200", "text": "De centrumrechtse Vlaamse partij N-VA lijkt de winnaar te worden van de verkiezingen voor het Vlaamse parlement. Partijvoorzitter Bart De Wever heeft in een zaaltje vol uitbundige partijgenoten de overwinning opge\u00ebist. \"Vrienden, we hebben de verkiezingen gewonnen. Geef het maar toe, dat hadden jullie niet verwacht\", zei hij. \"De peilingen waren slecht, de commentaren in de pers waren vernietigend, ons doodsbericht was al geschreven.\" De N-VA staat op licht verlies. De verwachting was dat dit verlies groter zou zijn, ten gunste van het rechts-radicale Vlaams Belang. Het liep anders. Met 90 procent van de stemmen geteld staat de N-VA op 24,5 procent van de uitgebrachte stemmen, Vlaams Belang op 22,7 procent. Volgens De Wever heeft Vlaanderen afgerekend met de \"linkse\" federale regering in Brussel. Deze 'Vivaldi-coalitie' bestaat uit liberalen, sociaaldemocraten, groenen en christendemocraten. Hij wees erop dat ook in Walloni\u00eb rechtse partijen op verkiezingswinst afstevenen. \"Duidelijk is dat ook Walloni\u00eb het linkse Vivaldi heeft uitgespuwd\", zei hij. Volgen De Wever hebben deze verkiezingen duidelijk gemaakt dat Vlaanderen meer autonomie wil. \"Met die keuze zal rekening moeten worden gehouden.\"  \"Vlaanderen en Walloni\u00eb zijn voor centrumrechts gegaan. Je zou kunnen zeggen: misschien gaan ze er bij de formatie van de federale regering dan sneller uitkomen. Maar dat is niet zo. Het is Belgi\u00eb, het is altijd ingewikkeld. De Vlaams-nationalistische N-VA wil flink hervormen. Ze willen saneren, het begrotingstekort onder controle krijgen, de werkloosheidsuitkeringen aanpakken. En ze willen dat Belgi\u00eb enorm op de schop gaat, zodat Vlaanderen meer zelf te zeggen krijgt. Daar moeten ze dan wel overeenstemming over bereiken met de Walen. En al zijn die centrumrechts, het zal wederom heel ingewikkeld worden.\"  Het rechts-radicale Vlaams Belang boekte winst, maar niet genoeg om de grootste te worden. Voorzitter Tom Van Grieken heeft de N-VA gefeliciteerd. Beide partijen haalden samen bijna 50 procent van de stemmen. Hij riep de N-VA op deze \"historische kans\" te grijpen en samen een coalitie te vormen. Dat gaat waarschijnlijk niet gebeuren, zelfs niet als deze partijen bij het vaststellen van zetelverdeling samen een meerderheid in het Vlaamse parlement krijgen. De Wever heeft de afgelopen weken nog verkondigd dat hij niet met Vlaamse Belang in zee zal gaan. De andere partijen willen dit ook niet.  De liberale Open VLD van de Belgische premier De Croo zakte van 13 procent naar 8,5 procent van de stemmen. Partijvoorzitter Ongena heeft ontslag genomen en zegt dat de \"kans is heel groot\" is dat de partij plaatsneemt in de oppositie. De christendemocratische CD&amp;V verloor minder dan verwacht en staat op 13 procent. Winst is er verder voor de sociaaldemocraten van Vooruit en de radicaal-linkse PVDA. Zij komen in de voorlopige uitslag op respectievelijk 13,6 procent en 8,5 procent. Voor Groen was het de hele dag spannend. Belgi\u00eb kent een kiesdrempel van 5 procent. Groen staat voorlopig op 7,1 procent.  Ook in Walloni\u00eb lijkt zich een verrassing af te tekenen. Met bijna 80 procent van de stemmen geteld is de liberaal-conservatieve Mouvement R\u00e9formateur (MR) veruit de grootste met 29,9 procent. De linkse PS volgt op de tweede plek met 22,6 procent. De centrumpartij Les Engag\u00e9s staat op de derde plaats met 21,6 procent. De radicaal-linkse PTB eindigt in de voorlopige uitslagen op de vierde plaats, met nog geen 10 procent van de stemmen.  Vandaag werd in Belgi\u00eb ook voor het federale parlement gestemd. Het stemgedrag in Vlaanderen en Walloni\u00eb zal daarvoor waarschijnlijk niet afwijken van het regionale stemgedrag. "}, {"ID": 2523812, "url": "https://nos.nl/artikel/2523812-aanhoudingen-curacao-ook-voor-stelen-motorfiets-nederlandse-marechaussee", "title": "Aanhoudingen Cura\u00e7ao, ook voor stelen motorfiets Nederlandse marechaussee", "date_time": "2024-06-09T18:45:16+0200", "text": "Op Cura\u00e7ao heeft de politie dit weekend nog twee arrestaties verricht, maar zij worden - in tegenstelling tot eerdere berichtgeving - niet in verband gebracht met de dood van een adjudant van de Koninklijke Marechaussee. Toon Brood (49) werd op vrijdagavond 31 mei doodgeschoten in zijn eigen huis. Drie mannen waren daar binnengedrongen. Afgelopen vrijdag was al een man aangehouden nadat hij zich zelf had gemeld bij de politie. Zaterdag werd een tweede man gearresteerd; hij wordt verdacht van diefstal van de motorfiets van de Nederlander. Zondagochtend werd een derde man opgepakt. De laatste verdachte was bij zijn aanhouding in het bezit van een vuurwapen. Hij is verdachte in een andere moordzaak. Vrijdag deed de politie invallen in verschillende huizen op het eiland. Daarbij is onder meer een motorfiets gevonden die toebehoorde aan Brood, en die recentelijk uit zijn huis was gestolen. Dat leidde tot de drie aanhoudingen. Volgens lokale media gaat het mogelijk om een groep jonge mannen die regelmatig auto-onderdelen stalen.  Brood werkte op Cura\u00e7ao in het kader van de versterking van het grenstoezicht op de luchthaven. De politie gaf eerder een persconferentie over de zaak. Daarin werd verteld dat de adjudant op 31 mei 's avonds laat met zijn vrouw op het terras van hun huis zat toen ze een geluid hoorden, waarop hij ging kijken en er een schot klonk. Drie mannen kwamen vervolgens met maskers het huis binnen. Een van hen had een vuurwapen bij zich. De vrouw gaf de mannen geld en autosleutels. De mannen doorzochten het huis en namen de auto mee. Die auto werd eerder al teruggevonden.  In een eerdere versie van dit bericht schreven we op basis van lokale media dat de twee arrestaties op zaterdag en zondag te maken hadden met de moord op de Nederlandse adjudant van de marechaussee. Dat klopt niet; een verdachte is opgepakt op verdenking van diefstal van de motorfiets van de Nederlander. De andere verdachte is opgepakt in een andere moordzaak, aldus de politie op Cura\u00e7ao. "}, {"ID": 2523800, "url": "https://nos.nl/artikel/2523800-modi-begonnen-aan-derde-termijn-als-premier-van-india", "title": "Modi begonnen aan derde termijn als premier van India", "date_time": "2024-06-09T17:26:11+0200", "text": "Narendra Modi is in New Delhi opnieuw be\u00ebdigd als premier van India. Hij begint aan zijn derde opeenvolgende termijn. Dat is in de geschiedenis van India pas \u00e9\u00e9n keer eerder voorgekomen. De 73-jarige Modi legde de ambtseed af voor president Droupadi Murmu tijdens een grootse ceremonie in de Rashtrapati Bhavan, het paleis van de president. De ceremonie werd bijgewoond door duizenden hoogwaardigheidsbekleders, onder wie de leiders van buurlanden, Bollywoodsterren en vooraanstaande ondernemers. Afgelopen dinsdag bleek uit de offici\u00eble uitslagen dat Modi's Bharatiya Janata Party (BJP) de grootste was geworden bij de verkiezingen in het ruim 1,4 miljard inwoners tellende land. Zijn hindoe-nationalistische partij behaalde 240 zetels, de veertien regionale partijen waarmee de BJP samenwerkt in de Nationale Democratische Alliantie 53. Daarmee hebben ze samen wel een meerderheid in het 543 zetels tellende parlement.  De winst was wel minder groot dan verwacht. Op basis van peilingen was voorspeld dat de BJP meer zetels zou halen dan in 2019. Toen behaalde de BJP 303 zetels. Onder de regeringen van Modi boekte India een forse economische groei en is de het land in de wereld steeds belangrijker geworden. Tegelijkertijd hebben veel inwoners te maken met een tekort aan banen, hoge prijzen, lage inkomens en armoede. Woensdag spraken de samenwerkende partijen af een nieuwe regering te vormen en werd Modi gevraagd opnieuw premier te worden. Hij ontving onder meer felicitaties uit de VS, China en Rusland. De Russische president Poetin belde Modi persoonlijk op om hem geluk te wensen. "}, {"ID": 2523798, "url": "https://nos.nl/artikel/2523798-exitpolls-le-pen-wint-in-frankrijk-meloni-in-italie", "title": "Exitpolls: Le Pen wint in Frankrijk, Meloni in Itali\u00eb ", "date_time": "2024-06-09T17:23:01+0200", "text": "Bij de Europese verkiezingen lijken de radicaal-rechtse partijen in Duitsland, Itali\u00eb en vooral Frankrijk flink te winnen. In Itali\u00eb is Fratelli d'Italia van premier Meloni volgens de exitpoll van publieke omroep RAI de grootste geworden met 26 tot 30 procent van de stemmen. In 2019 kreeg haar partij nog maar 6,4 procent, maar bij de nationale verkiezingen van 2022 haalde ze 26 procent. Dat goede resultaat wordt dus zeker geconsolideerd. In het Europees Parlement is Fratelli d'Italia aangesloten bij de conservatieve ECR-fractie. Die fractie liet vanavond weten dat ze bereid is tot samenwerking met voorzitter Von der Leyen van de Europese Commissie. Zij is lid van de christendemocraten, die opnieuw veruit de grootste fractie in het Europees Parlement krijgen.  De PVV van Geert Wilders en de partij van Marine Le Pen horen bij de radicaal-rechtse fractie ID.  \"De exitpolls in Itali\u00eb liggen in de lijn der verwachting: premier Meloni's Fratelli d'Italia werd gepeild op 26,5 procent en heeft dat percentage ook behaald. Het is daarmee de grootste partij. Meloni's tactische keuze om zichzelf als lijsttrekker naar voren te schuiven, hoewel ze niet van plan is om naar Brussel te gaan, heeft goed uitgepakt. De linkse PD, die al bijna twee jaar fel oppositie voert tegen Meloni, doet het met 23 procent iets beter dan verwacht. Hun stemmen zullen vooral afgesnoept zijn van de Vijfsterrenbeweging, die sterk verliest ten opzichte van vijf jaar geleden. Ook de Lega van Matteo Salvini, die in 2019 een populariteitspiek beleefde, is electoraal een kopje kleiner gemaakt. De partij wordt kleiner dan Forza Italia van wijlen Silvio Berlusconi en is zo de minst populaire partij in de rechtse regeringscoalitie. Dat zal ook voor het binnenlands bestuur gevolgen hebben.\" In Frankrijk is de partij van Marine Le Pen volgens de exitpoll zoals verwacht veruit de grootste partij geworden. In reactie daarop riep president Macron voor 30 juni nieuwe parlementsverkiezingen uit. Het Rassemblement National (RN) van Le Pen krijgt in de verschillende exitpolls tussen de 31,5 en 33 procent van de stemmen en wordt daarmee meer dan dubbel zo groot als de partij Renaissance van Macron, die rond 15 procent krijgt.  Bij de vorige Europese verkiezingen waren de partijen van Le Pen en Macron ongeveer even groot, met 24 procent voor het RN en 22 procent voor En Marche, zoals Macrons partij toen nog heette. De Europese lijsttrekker van RN riep in een eerste reactie op tot nieuwe nationale verkiezingen. Bardella zei \"dat we klaar zijn om Frankrijk naar een andere regering te leiden\".  De sociaaldemocraten doen het relatief goed, en zijn met 14 procent de derde partij geworden.  Ook de radicaal-rechtse AfD in Duitsland won flink, zij het dat in Duitsland de christendemocraten daar met een straatlengte verschil de grootste blijven. De partij lijkt daar de tweede partij te zijn geworden. De Groenen lijden een groot verlies.  Volgens de exitpoll krijgt de AfD 16,5 procent van de stemmen. In 2019 was dat 11 procent. De AfD wint ondanks de schandalen waar de partij de laatste tijd door geteisterd werd.  De christendemocratische CDU en CSU doen het ongeveer net zo goed als vijf jaar geleden en krijgen samen 29,5 procent van de stemmen. De regeringspartijen SPD, De Groenen en FDP verliezen. De sociaaldemocratische SPD van bondskanselier Scholz komt volgens de exitpoll uit op 14 procent. Dat is een klein verlies ten opzichte van vijf jaar geleden, maar toen haalde de partij al de slechtste uitslag uit haar geschiedenis. De Groenen deden het vijf jaar geleden uitzonderlijk goed en werden de tweede partij met 20 procent van de stemmen. Ditmaal vallen ze ver terug, naar 12 procent. De liberale FDP doet het als enige regeringspartij nog redelijk, met 5 procent, tegen 5,4 procent vijf jaar geleden.  \"Zoals verwacht zijn de christendemocraten veruit de grootste geworden. Geen enorm verschil met vijf jaar geleden, wel een behoorlijke verbetering ten opzichte van de nationale verkiezingen van 2021. Met name De Groenen, deel van de onpopulaire Duitse regering, verliezen flink. Dat de SPD vooral ten opzichte van de laatste landelijke verkiezingen flink verliest, is een klap voor bondskanselier Scholz. Bij de AfD vieren ze de tweede plaats als enorme overwinning; er werd hard gejuicht toen de prognose binnenkwam. De afgelopen weken streden ze met De Groenen en SPD om de tweede plaats. Ze hadden dus ook vierde kunnen worden. Wat in het algemeen opvalt is dat de opkomst zeer hoog was, de hoogste sinds 1979. Het zal interessant zijn om te zien of kiezers die eerder thuisbleven nu massaal op de AfD hebben gestemd.\"  Bij de Europese verkiezingen in Polen eindigt het Burgerplatform van premier Tusk op de eerste plaats, blijkt uit een exitpoll. Tusk had campagne gevoerd voor Europa en benadrukt dat Polen thuis hoort in het hart van de Europese Unie. Hij zette zich af tegen de nationalistische oppositiepartij Recht en Orde (PiS), die vaak in conflict kwam met Brussel. De coalitie van Tusk behaalt naar verwachting 38,2 procent van de stemmen, gevolgd door PiS met 33,9 procent. De definitieve uitslag wordt morgen verwacht.   Bij de verkiezingen in Spanje zijn de verschuivingen wat minder groot. Verrassend is wel dat de rechtse oppositiepartij Partido Popular waarschijnlijk iets groter is geworden dan de sociaaldemocratische regeringspartij PSOE van premier S\u00e1nchez. De verschillen zijn klein: de PP wordt op 21 en 23 zetels in het Europees Parlement gezet, de PSOE op 20 tot 22 zetels. De PSOE blijft daarmee gelijk, de PP wint flink, 8 tot 10 zetels. Het radicaal-rechtse VOX gaat van 4 naar 6 tot zetels in het Europees Parlement.  \"Een grote winst voor de conservatief-rechtse Partido Popular was al verwacht. Toch werd de afgelopen weken nog verwacht dat de socialistische partij van premier S\u00e1nchez de meeste stemmen zou halen. Als deze exitpoll klopt, wordt de PP dus iets groter. De twee traditionele machtspartijen in Spanje liggen ver voor op het rechtse VOX, dat van 4 naar 6 \u00e0 7 zetels gaat. De opkomst was een stuk lager dan in 2019. Een verklaring kan zijn dat de Europese verkiezingen toen samenvielen met de gemeenteraadsverkiezingen en regionale verkiezingen. Want in 2014 was de opkomst dan weer lager dat vandaag.\"  Bij de Europese verkiezingen in Oostenrijk lijkt de rechts-radicale FP\u00d6 de grootste partij te zijn geworden, met naar verwachting 27 tot 30 procent van de stemmen. Oostenrijk was vandaag het eerste land dat met een exitpoll kwam.  De conservatieve \u00d6VP, die in het Europees Parlement is aangesloten bij de christendemocraten, en de sociaaldemocratische SP\u00d6 volgen met elk zo'n 23 procent van de stemmen. In zetels betekent het dat de FP\u00d6 op 6 uitkomt en de \u00d6VP en de SP\u00d6 beide op 5. Vijf jaar geleden werd de \u00d6VP met 34,5 procent van de stemmen nog veruit de grootste, gevolg door de SP\u00d6 met 23,9 procent. De winnaar van vandaag, de FP\u00d6, was toen derde met 17,2 procent van de stemmen. Uitslagen mogen pas vanaf 23.00 uur bekend gemaakt worden, omdat dan in Itali\u00eb de stemlokalen dichtgaan. Voor die tijd verschijnen er alleen exitpolls. De Europese Unie komt rond 20.30 uur met een eerste indicatie van hoe het nieuwe Europees Parlement eruit komt te zien. Na het sluiten van de laatste stembureaus volgt er een update. De laatste bijgewerkte prognose verwacht de EU om 01.00 uur."}, {"ID": 2523795, "url": "https://nos.nl/artikel/2523795-zangeres-65-uit-veendam-wint-populaire-italiaanse-talentenjacht", "title": "Zangeres (65) uit Veendam wint populaire Italiaanse talentenjacht", "date_time": "2024-06-09T16:57:09+0200", "text": "De 65-jarige Gina de Boer uit Veendam heeft een populaire Italiaanse talentenjacht gewonnen. Miljoenen Italianen zagen gisterenavond hoe de vrouw samen met haar team het tv-programma l'Acchiappatalenti ('de talentenvanger') op Rai1 won. De zorgmedewerker zong in de finale het nummer Proud Mary in de versie van Tina Turner.  De Boer deed eerder ook al mee aan The Voice Senior en aan Italia's Got Talent. In Itali\u00eb wordt ze geprezen om haar rauwe stem met flink volume en wordt ze regelmatig vergeleken met Janis Joplin. De Boer spreekt vloeiend Italiaans omdat ze eerder getrouwd was met een Italiaan, schrijft RTV Noord. De Veendamse zangeres is inmiddels weer terug in Groningen. "}, {"ID": 2523793, "url": "https://nos.nl/artikel/2523793-tweede-gevonden-lichaam-in-maas-is-van-vermiste-duitser", "title": "Tweede gevonden lichaam in Maas is van vermiste Duitser", "date_time": "2024-06-09T16:48:41+0200", "text": "Het lichaam dat gisteren bij Lomm in de Maas werd gevonden, is van de 21-jarige Duitser die sinds vorige week zondag werd vermist. Dat meldt de politie. Vrijdag werd in de Maas al het lichaam gevonden van een Duitser van 22 jaar oud. De twee verdwenen zondag 2 juni in de Maas bij Venlo. De telefoon van een van hen viel in het water en ze sprongen erachteraan. Een derde man, die de twee te hulp schoot, wist op eigen kracht weer uit de rivier te komen. Naar de twee Duitsers werd meerdere dagen gezocht, onder meer met een sonarboot. "}, {"ID": 2523791, "url": "https://nos.nl/artikel/2523791-hele-zomer-festivals-rond-hilvarenbeek-actiegroep-wil-minder-overlast", "title": "Hele zomer festivals rond Hilvarenbeek, actiegroep wil minder overlast", "date_time": "2024-06-09T16:18:33+0200", "text": "In de omgeving van Tilburg en Hilvarenbeek zijn de komende maanden tientallen festivals, zoals Awakenings en Decibel Outdoor. Voor sommige omwonenden is het te veel van het goede. Ze hebben zich verenigd in een actiegroep. \"Bij grote festivals dreun je je bed uit\", zegt Birgit Verstappen bij Omroep Brabant. Ook dit weekend is het feest in Hilvarenbeek. Op het evenemententerrein van de Beekse Bergen wordt festival Best Kept Secret gehouden. Terwijl zo'n 75.000 mensen dansen op de beats van Justice of De Jeugd van Tegenwoordig heeft Verstappen slapeloze nachten. \"Dat gaat door tot half vier 's nachts, waardoor je wakker ligt.\" Sinds een paar jaar stoort Verstappen zich aan de \"festivaltsunami\" in de regio. \"Daarvoor heb ik me er nooit zo aan ge\u00ebrgerd, maar 2022 was een heel hete zomer. In de Beekse Bergen waren vier keer drie dagen lang festivals. Ik kon geen kant op. Ik woon dicht bij een stiltegebied, maar ook daar hoor je het.\" Impressie van festival Decibel Outdoor in 2023:   Ze besloot de overlast te melden bij de gemeente. \"In eerste instantie werd ik bestempeld als geluidsgevoelig, wat me deed geloven dat ik de enige was.\" Desondanks besloot ze een actiegroep op te richten genaamd \"Mag het geluid wat zachter aub\". Inmiddels bestaat de actiegroep uit meer dan 120 mensen. Samen dienden ze een klacht in bij de gemeente Hilvarenbeek.  De groep pleit voor een verlaging van het aantal decibellen dat festivals mogen produceren. Nu is dat 103 decibel. Ook vindt de groep het oneerlijk dat de ene gemeente andere afspraken kent dan de andere. \"Nu gunt de ene burgemeester inwoners een normale nachtrust van acht uur en van de andere burgemeester mag het feest doorgaan tot half vier.\" Verstappen vindt ook dat de hoeveelheid en duur van festivals onder de loep moet worden genomen. \"Ik ken genoeg mensen die het beu zijn om steeds drie dagen weg te moeten. 90 procent van de festivalbezoekers komt niet uit de regio. Een gast dient ook rekening te houden met zijn gastheer.\"  Sinds vorig jaar worden er op het festivalterrein Beekse Bergen maatregelen genomen bij grote festivals, na honderden klachten in 2022. Zo zijn de eindtijden van Awakenings en Decibel Outdoor vervroegd. "}, {"ID": 2523789, "url": "https://nos.nl/artikel/2523789-kerk-in-ede-wekenlang-dicht-vanwege-vlooienplaag-door-steenmarters", "title": "Kerk in Ede wekenlang dicht vanwege vlooienplaag door steenmarters", "date_time": "2024-06-09T15:55:14+0200", "text": "Een kerk in Ede blijft de komende weken gesloten vanwege vlooien. Een aantal steenmarters is recent de kerk binnengedrongen en heeft een vlooienplaag veroorzaakt, schrijft Omroep Gelderland. De Sionkerk heeft alle diensten voor de komende weken verplaatst naar de Oude Kerk.  De vlooien werden vorige week ontdekt. De kerk zit inmiddels \"van voor tot achter\" onder de vlooien, zegt beheerder Jacolien Ros. De beheerder is ook gebeten door de insecten. \"Er zullen wel meer mensen gebeten zijn door de vlooien, maar die zullen dat misschien niet direct linken aan de kerk\", zegt Ros. De komende week worden de vlooien bestreden door een speciaal bedrijf. \"Dat moet een tijd inwerken, daarom duurt het een aantal weken voordat de kerk weer open kan. Ook het dak moet worden schoongemaakt.\" De steenmarters hebben zich namelijk onder het dak van de kerk genesteld. De roofdieren mogen niet worden bestreden, omdat ze een beschermde diersoort zijn. Wel probeert de kerk ze weg te jagen.  Steenmarters veroorzaken wel vaker overlast. De roofdieren komen niet alleen in de natuur voor, maar ook in dorpen en steden. Daar vestigen ze zich nog wel eens onder daken, in kruipruimtes of spouwmuren. De keutels en urine veroorzaken stankoverlast. Hun nachtelijke gestommel zorgt voor geluidsoverlast.  Steenmarters staan er ook om bekend dat ze zich in auto's nestelen en daar de leidingen kapot knagen. In 2021 zaten 11.000 huishoudens in Gelderland zonder stroom omdat een steenmarter een hoogspanningsstation was binnengedrongen. "}, {"ID": 2523770, "url": "https://nos.nl/artikel/2523770-auto-s-meegesleurd-en-stembureaus-onbereikbaar-na-regen-in-oostenrijk", "title": "Auto's meegesleurd en stembureaus onbereikbaar na regen in Oostenrijk", "date_time": "2024-06-09T13:49:22+0200", "text": "Hevige regenval, modderstromen en rivieren die buiten de oevers treden leiden in Oostenrijk tot overstromingen en grote schade in dorpen. Vooral plaatsen in Stiermarken, een deelstaat die grenst aan Sloveni\u00eb, zijn hard getroffen door overstromingen. Op videobeelden is te zien hoe het water op grote snelheid door een dorp ten noorden van de stad Graz stroomt. Volgens de Oostenrijkse omroep ORF steeg het water in de rivier \u00dcbelbach binnen enkele minuten enorm, waardoor mensen door de overstromingen werden verrast. Auto's werden meegesleurd en het water drong bij tientallen huizen naar binnen. Inwoners klimmen op auto's die zijn meegesleurd door de waterstroom:   De brandweer heeft meerdere mensen gered en kreeg alleen al rond Graz meer dan 800 meldingen. Een woordvoerder van de brandweer zegt dat er geen meldingen zijn van slachtoffers.  De overstromingen hebben ook gevolgen voor de Europese verkiezingen. Een aantal stemkantoren is onbereikbaar of ernstig beschadigd. Gemeenten hebben stembureaus verplaatst en borden opgehangen om kiezers daarop te wijzen. Daarnaast zijn de nieuwe locaties via sociale media gecommuniceerd. Ook de snelweg A9 is afgesloten vanwege grote hoeveelheden modder en puin op de weg. Sommige wegen zijn versperd door omgevallen bomen. Meteorologen melden dat er zaterdag op sommige plekken in korte tijd meer dan 100 millimeter regen is gevallen. Ook voor vandaag wordt er regen verwacht. "}, {"ID": 2523757, "url": "https://nos.nl/artikel/2523757-omwonenden-bezorgd-na-groot-ongeluk-met-acht-gewonden-langs-apeldoorns-kanaal", "title": "Omwonenden bezorgd na groot ongeluk met acht gewonden langs Apeldoorns Kanaal ", "date_time": "2024-06-09T11:58:22+0200", "text": "Omwonenden maken zich ernstig zorgen om de vele ongelukken langs het Apeldoorns Kanaal, zeggen ze tegen Omroep Gelderland. Gisteren raakten acht mensen, onder wie vier minderjarigen, gewond bij een botsing op de weg Kanaal Zuid. Al jaren wordt er gesteggeld over verkeersmaatregelen op de weg. Nu geldt een maximumsnelheid van 80 kilometer per uur terwijl de weg volgens omwonenden erg smal is. Elk jaar gebeuren er meerdere ongevallen op de weg langs het kanaal, soms met dodelijke afloop. Van 2014 tot en met 2020 waren er in totaal 100 ongelukken.   \"Wanneer gaat er eindelijk iets gebeuren?\", vraagt Marianne Moens, die aan de weg woont, zich af. \"Hoeveel zware ongelukken, hoeveel doodrijdingen moeten er nog gebeuren voordat wordt gesnapt dat er haast is bij het verlagen van de maximumsnelheid?\" Moens is lid van het bewonerscollectief Kanaal Zuid Natuurlijk Veilig dat al jaren strijdt voor een lagere maximumsnelheid. Die moet van 80 naar 60 kilometer per uur, vinden zij. Peter Buter is als verkeersconsulent van Veilig Verkeer Nederland betrokken bij de gesprekken met de gemeente. \"De gemeente moet ingrijpen en niet wachten tot er een ongeval gebeurt. Inventariseer waar ongelukken gebeuren, maak de maximumsnelheid 60 kilometer per uur en zet flitspalen neer\", zegt hij.  In 2021 werd de maximumsnelheid bij wijze van proef al tijdelijk teruggedraaid naar 60 kilometer per uur. De proef werd echter vroegtijdig gestaakt, omdat het zou leiden tot te veel vrachtverkeer door Loenen. De gemeente schakelde een adviesbureau in om onderzoek te doen naar het gevaar van de weg. Het bureau adviseerde een lagere snelheid en een andere inrichting van de weg. De gemeente zegde een snelheidsverlaging vorig jaar definitief toe, maar heeft die nog niet doorgevoerd. \"Eind dit jaar komt er uitsluitsel over hoe de weg wordt aangepakt\", zegt locoburgemeester Steven van de Graaf van de gemeente Brummen tegen de regionale omroep. \"Ik betreur het ongeluk en het grote aantal slachtoffers enorm.\" Hij zegt dat de weg \"hoog op de prioriteitenlijst\" staat.  Waardoor het ongeluk gistermiddag werd veroorzaakt, is nog onbekend. Duidelijk is dat drie auto's op elkaar botsten. De acht gewonden zijn allemaal naar het ziekenhuis gebracht. "}, {"ID": 2523753, "url": "https://nos.nl/artikel/2523753-lichaam-vermiste-britse-tv-dokter-michael-mosley-gevonden", "title": "Lichaam vermiste Britse tv-dokter Michael Mosley gevonden", "date_time": "2024-06-09T11:27:09+0200", "text": "Op het Griekse eiland Symi is het lichaam van televisiedokter Michael Mosley gevonden. De 67-jarige Brit raakte daar woensdag vermist. Het lijkt erop dat Mosley van een steile helling is gevallen, zegt de locoburgemeester van het eiland. De burgemeester zat op een boot met verschillende journalisten toen zij het lichaam zagen liggen. \"We zoomden in met onze camera's en zagen dat hij het was\", zegt hij. Een politiebron zegt tegen de BBC dat de overledene \"al een aantal dagen\" dood was. Mosley was met zijn vrouw op vakantie op Symi. Volgens de BBC ging hij woensdag een wandeling maken in het noordoosten van het eiland. Zijn vrouw bleef achter op het strand. Toen Mosley uren later niet was teruggekeerd, schakelde zij de politie in. Om hem te vinden werd een grote zoekactie opgestart, waarbij drones, speurhonden en een helikopter zijn ingezet.  Later publiceerde BBC bewakingsbeelden van de Brit, waarop te zien is dat hij twintig minuten na het afscheid van zijn vrouw langs een caf\u00e9 wandelt. Hij liep het dorpje Pedi uit, op een pad dat richting een bergachtig gebied leidt.  Michael Mosley werkte in het Verenigd Koninkrijk als presentator, documentairemaker, journalist en schrijver. Hij maakte meerdere programma's voor de BBC, waaronder de documentaire Trust Me, I'm a Doctor over de staat van de gezondheidszorg in Groot-Brittanni\u00eb. Hij ontving meerdere onderscheidingen en prijzen voor zijn programma's en publicaties over gezondheid. In de rest van de wereld werd hij met name bekend vanwege zijn boek The Fast Diet. Volgens dat dieet vasten mensen twee dagen in de week en eten ze de andere vijf dagen gezond."}, {"ID": 2523751, "url": "https://nos.nl/artikel/2523751-belgen-in-de-rij-voor-europese-landelijke-en-regionale-verkiezingen", "title": "Belgen in de rij voor Europese, landelijke \u00e9n regionale verkiezingen", "date_time": "2024-06-09T11:21:15+0200", "text": "In Belgi\u00eb staan al sinds vanochtend voor sommige stembureaus lange rijen. De Belgen stemmen vandaag niet alleen voor het Europees Parlement. Ook zijn er landelijke en regionale verkiezingen. De opkomst zal hoog zijn, want Belgi\u00eb kent een opkomstplicht. In 2019 kwam 88 procent van de kiesgerechtigden opdagen voor de Europese parlementsverkiezingen. Premier De Croo van de liberale partij Open VLD zei vanochtend tegen de VRT dat hij opgelucht is dat de campagne achter de rug is en het woord nu aan de kiezer is. \"De echte peiling is vanochtend begonnen om 08.00 uur. Het was een stevige campagne waarin de verschillen tussen de partijen duidelijk werden en dat is een goede zaak.\" Nadat hij had gestemd, ging hij naar een caf\u00e9 om een biertje te drinken.  De Croo hoopt op een tweede termijn als premier, maar volgens de recentste peilingen van de krant Het Laatste Nieuws en tv-zender VTM zakt zijn partij flink weg. Voor de federale verkiezingen zou Open VLD nog maar kunnen rekenen op zo'n 7 procent van de Vlaamse stemmen. Bij de verkiezingen in 2019 haalde zijn partij nog 13,5 procent. De Belgen kiezen ook een nieuw Waals, Vlaams en Brussels Hoofdstedelijk parlement en Parlement van de Duitstalige Gemeenschap. De peilingen voorspellen dat het radicaal-rechtse Vlaams Belang het grootst wordt in Vlaanderen. In het Franstalige deel van het land stemmen de Walen veel linkser. En waar het belangrijkste thema voor de Vlamingen migratie is, is het voor de Walen de koopkracht en werkgelegenheid. Die verscheidenheid maakt het in de landelijke politiek moeilijk om tot een regering te komen. Belgi\u00eb heeft niet voor niets het wereldrecord voor de langste regeringsonderhandelingen op zijn naam staan. In 2011 duurde de formatie voor de federale regering 541 dagen.  De verkiezingsdag begon met hier en daar wat technische problemen met de software op de laptops van de voorzitters van de stembureaus. En in Sterrebeek bij Zaventem moest de voorzitter worden vervangen, omdat die geen Nederlands sprak. Nadat de vice-voorzitter was opgetrommeld, kon het stemmen alsnog beginnen. Deze verkiezingsdag kent in Belgi\u00eb ook nog een primeur. Voor het eerst zijn ook 16- en 17-jarigen opgeroepen om te gaan stemmen voor de Europese verkiezingen.  De opkomstplicht geldt ook voor Belgen in het buitenland. Belgen die in Nederland wonen, konden tot en met vrijdag stemmen in de ambassade in Den Haag. Ook kunnen ze via de post stemmen. Overigens is de opkomstplicht geen stemplicht. Stemgerechtigde Belgen zijn verplicht om naar het stembureau te gaan. Eenmaal daar mogen ze er ook voor kiezen om niet, blanco of ongeldig te stemmen. "}, {"ID": 2523737, "url": "https://nos.nl/artikel/2523737-vrouw-22-neergeschoten-in-centrum-groningen", "title": "Vrouw (22) neergeschoten in centrum Groningen", "date_time": "2024-06-09T07:58:46+0200", "text": "Bij een schietpartij in het centrum van Groningen is vanochtend een vrouw van 22 zwaargewond geraakt. De politie meldt dat er een man van 31 uit Delfzijl is opgepakt.  Het gebeurde rond 06.00 uur op de Rademarkt, waar ook het hoofdbureau van de politie zit.  De politie wist de verdachte kort na de schietpartij aan te houden. Er is een vuurwapen in beslag genomen. Over de toedracht is nog niets bekend. "}]